gangs can yul gyi sa la spyod pa'i mtho ris kyi rgyal blon gtso bor brjod pa'i deb ther rdzogs ldan gzhon nu'i dga' ston dpyid kyi rgyal mo'i glu dbyangs zhes bya ba bzhugs
so//

bskal pa bzang po'i blta na sdug pa'i grong khyer dbus na 'jigs bral snying stobs gser gyi gdan khri la//grags snyan nor bu'i rna rgyan 'od gzi mngon par rab 'bar chos kun
ma lus gzigs pa'i mig stong can//mtha' gnyis bcud bral sder bcas bcom pa'i rgyal rnga stong brdungs stobs bcu mnga' ba mkhar nyal tshogs kyi dpal//bla na mtho ba'i khyu mchog
zas gtsang sras po 'chi med gtso bos 'jig rten gsum du dge legs mdzod//'chi ba'i dngos po rnam par 'joms pa'i gzhom med tshe yi g.yung drung rtag pa'i rdo rje gang //longs
su spyod la zad mi shes par 'dod pa 'jo ba'i 'byung gnas mchog gi gan mdzod kyi//khyab bdag dbang por dus gsum rgyal ba yongs kyis legs bsngags tshe dang ye shes dpag
tu med//tshe dpal yongs 'du'i ljon pa dus su smin pa'i dngos grub 'bras bu bla na med pa stsol//

tshar du dngar ba'i mkhyen pa'i ge sar gzhon nu'i lang tsho'i lcags kyu yis//chos kun ri dwags mig can ma yi snying la bsnun pa'i rang dbang du//'du 'bral zlos gar ri mo'i
snang brnyan chos nyid me long gtsang ma'i ngos//rjen par 'char ba'i byed po zur phud lnga pa mgrin pa'i rgyan du bzhugs//snang mdzod 'bum gyi dra bas 'khyud pa'i byu ru'i
rdul brtsegs la//brtan g.yo'i dngos kun dbang du byed pa'i yon tan yongs rdzogs pa'i//zur mig nyag phran tsam gyis dge ba'i gzugs can 'dus ma byas//'dar mdzad rig byed
lha mos srid pa gsum la mnga' sgyur cig/yid 'ong bzhin ras zla gzhon 'khor lo gnyis skyes la//'khrul ba ster yang 'phyang mo sel byed mgo skyes kyi//bai DUr mthing kha'i
lan bu rab 'phyang dbyangs can ma//smra ba'i dbang phyug ngag gi rgyal po nyer grub mdzod//gangs can lha lam yangs pa'i khyon 'dir rgyal ba'i bstan pa bcu gnyis bdag po'i
gur khang mchog/mkhyen brtse nus pa'i nam mkha'i gru yis nye bar 'dren mdzad chos rgyal mes dbon rnam gsum dang //rgyal ba kun dngos mtsho skyes rdo rje bstan pa'i rtsa
lag thams cad mkhyen pa zhi ba 'tsho'i//bka' drin gzugs can dbyig 'dzin lto 'dir shong 'gyur min na kun mkhyen srang las gang gis gzhal//

li khri'i lcug phran mkhyen pa'i snang ba can//'jam mgon blo yi lang tsho bzang po'i tshon//kha dog so sor bkra ba'i grags pa'i rgyan//phyogs bral rna lung 'god mkhas rtag
tu rgyal//dpal ldan chos kyi rang bzhin ngos yangs par//gnas lnga'i bang mdzod 'byor par lhun grub pa'i//mnga' sgyur bgrod byed bandhu dzI wa ka/rmad byung cod pan mchog
tu rnam par bsngags//rgya hor lung dang rigs kyis mngon mtho zhing //bka' khrims gser 'khor mchog dman gnya' gnon pa'i//sa skya 'jam mgon dpal ldan rlangs kyi gdung //chos
ldan sa skyong rgyal por su mi dad//smra ba'i 'bab stegs mdud pa'i rgyar bcings kyang //mthon po'i khri la dregs pas 'gying min pa'i//legs bshad gtam gyi 'byung gnas blo
ldan can//gang du gnas kyang dang ba'i spro ba 'phel//ya rabs dam pa'i spyod tshul pad dkar tshal//ches cher bdo ba snyigs ma'i bsil zer gyis//zum pa'i dus 'dir deb ther
gtam rgyud sogs//brjod pa rang nyid ngal ba'i rgyu ru zad//khyad par bcu phrag rig pa'i chu gter che//

blo gros gzings kyis sgrol 'dod rig byed pa//shes bya'i tshul la ma sbyangs bstan bcos dag/rtsom par rings pa'i tshul la yid mi gtod//'on tang stobs kyis yangs pa'i nor 'dzin
la//'khor los sgyur ba'i bka' yi dri bzhon gyis//deb ther rdzogs ldan gsar pa'i dga' ston mgron//'bod byed ma la ya yi rgyud 'di spro//shis pa brjod pa'i dbyangs kyi nga
ro tampu ra'i ltud las nye bar drangs te/ bla na med pa'i ye shes kyi bdud rtsi zad mi shes pa'i 'byung gnas za ma tog dbang gi rgyal po rmad du byung ba'i thugs kyi gsang
mdzod dpal be'u'i mdzes rgyan du spud pa'i bskal pa bzang po 'di'i 'dren mchog stobs bcu mnga' ba stong gi mi ltung 'phreng ba'i dbus nas chu shel dbang po'i dkyil 'khor
nya gang ba lta bur mngon par 'phags shing / mda' yis bcings pa'i rlabs po che'i smon lam gyi mthu phul du byung ba'i bden stobs dri ma med pas pad dkar lta bur bsngags
pa'i dbyangs kyi rgyal mo'i rnga bo che srid pa gsum gyi khor mo yug tu brdung ba'i rgyal ba bu ram shing pa 'di nyid kyi bstan pa rin po che ni lha dang bcas pa'i 'gro
ba'i legs byas grangs med pa'i zong gis bsgrubs pa'i phan bde kun gyi rtsa lag ste/! de yang 'byung zhing 'phel ba dang / yar ldan du rgyas pa'i byed po ni yangs pa'i
nor 'dzin gyi khyon la mnga' sgyur ba'i rgyal po chen po zhig la rag las pas na/ 'o skol gyi ston pas kyang rigs dang / yul dang / dus dang / brgyud dang / bud med de gzigs
pa lnga la gzigs nas/ zas gtsang gi sras su

bltams par mdzad pas/ thog mar 'di nyid kyi gdung rabs cung zad brjod par bya ste/ 'phags pa'i yul gyi mi phal che ba 'chi med kyi gnas nas chad pas/ gzhal du med pa'i tshe
dang 'dod rgu la longs spyod cing mtha' yas pa'i yon tan du ma la dbang 'byor pa'i tshe/ 'bad rtsol gyi mthu la rag ma las pa'i bdud rtsi sa'i bcud dang / sa'i zhag myu
gu'i tshal/ ma rmos pa'i 'bras sa lu rnams la longs spyad pas/ lha las chad pa'i yon tan phal cher las gzhan du gyur cing / ma rmos pa'i 'bras kyang rnam par g.yeng ba'i
gzhan dbang du gyur pa zhig gi byed pa la brten/ so nam gyi bya ba la brtsams pas/ phan tshun du rtsod pa dang mtshang 'bru ba byung ba rnams la drang po'i thig gis gcod
pa'i zhal lce bar/ kun gyis bkur zhing 'dud pa las/ mang pos bkur ba'i rgyal po zhes rgyal po la snga bar grags shing / de nas rim bzhin 'od mdzes/ dge ba/ dge mchog gso
sbyong 'phags te sngon gyi rgyal po sde lngar brjod la/ gso sbyong 'phags kyi spyi bor sha rmen zhig byung ba las nga las nu/ de'i brla g.yas par sha rmen zhig byung ba las
mdzes pa/ de'i brla g.yon par sha rmen zhing byung ba las nye mdzes/ de'i rkang pa g.yas par sha rmen zhig byung ba las mdzes ldan/ de'i rkang pa g.yon par sha rmen zhig
byung ba las nye mdzes ldan te/ 'di lnga la 'khor los sgyur ba'i rgyal po lngar grags shing / phyi ma bzhis ni gling bzhi nas gcig gi bar la dbang sgyur bas/ gser dngul
zangs lcags kyi 'khor los sgyur ba'i rgyal po yin no/ /rgyal po 'di dag nas rim par brgyud de zas gtsang yan chod du sa ya chig 'bum nyi khri chig stong lnga brgya bcu
bzhi byung bar grags la/ 'jig rten gdags par/ rgyal po 'bum phrag brgyad sum khri bzhi stong lnga brgya sum cu rtsa bzhi yod par bshad pa'i lugs gnyis ka snyigs dus kyi lo
rgyus smra ba kun gyi gtsug rgyan/ gzhon nu dpal gyis 'dren par mdzad pa las gsal bar ma

gsungs pas/ slad nas kyang lo rgyus la 'dris par 'dod pa'i blo ldan dag gis dpyad par bya'o/ /de yang ston pa 'di nyid kyi gdung la nyi ma'i gnyen dang bu ram shing pa shAkya
zhes brjod pa ni/ yul gru 'dzin du rgyal po brgya tham pa byung ba'i mtha' ma rna ba can gyi bu gau ta ma dang bha ra dhwa dza gnyis las/ sngon mas rab tu byung ste lo
ma'i spyil po yid du 'ong ba'i bsam gtan gyi khang bur gnas pa'i tshe/ g.yo can padma'i rtsa lag dang bzang mo dga' mgur spyod pa'i dus las yol bas/ bzang mo bsad pa'i ral
gri khrag can lo ma'i spyil po'i nye 'dabs su bor ba'i rkyen gyis gau ta ma bsal shing la bskyon pa'i dus/ drang srong mdog nag gi rdzu 'phrul gyis gru char gyi thigs
pa dang / dri bzhon lus la reg pa'i rkyen gyis 'dod pa'i gnas rjes su dran pa'i yid kyi shing rtas drangs te/ khams kyi dwangs ma gnyis lhan cig tu lhung ba las sgo nga gnyis
su gyur pa nyi 'od kyis bskyangs shing khye'u gnyis bu ram gyi shing gseb tu zhugs pas ming de ltar du grags la/ bu ram shing pa'i brgyud la rgyal po brgya byung ba'i
mtha' ma 'phags skyes po/ 'phags skyes po la sras bzhi byung yang btsun mo 'das te slar stobs ldan gyi rgyal po gzhan zhig gi bu mo khab tu blangs par sras byung na rgyal
srid du dbang bskur bar khas blangs pas dam bcas/ sras sngon ma rnams spyugs pa rang rang gi sring mo dang bcas te chu bo skal ldan shing rta'i 'gram du ming sring lhan
cig tu 'dus pa las shAkya'i brgyud ces grags pa yin no//de yang kun mkhyen nyi ma'i gnyen 'di nyid 'khrungs lor mkhas grub rnams kyi bzhed tshul mang du mchis kyang don
grub ces pa sa lug dbyar zla 'bring po'i chu stod kyi nya ba'i tshes bco lnga'i dus su/ yum gso sbyong la gnas pa'i lhums su glang po che'i phrug gu thal dkar gyi rnam par
gyur nas zhugs/

zla ba bcu phal cher lon pa legs par sbyar ba lha'i skad du ru dra zhes pa bsil ldan pa rnams drag por brjod pa/ rgya nag pa dbang thang dang bstun pa'i ming ging shing / bod
yul du lcags pho spre'ur 'bod pa'i dpyid tha sa gas nya ba me tog can gyi zla ba/ rgya nag pa si yol du brjod pa'i yar ngo'i tshes bdun gyi res gza' 'od zer bdun pa dang
/ las skar rgyal la babs pa na lumbi ni'i nags su sku bltams/ de nas lang tsho'i kunda rnam par rgyas pa'i zil mngar gyi sgyu rtsal drug cu rtsa bzhi'i yal 'dab kyi yon
tan kun la rang gir bgyis shing / padmo'i snyems pa thogs pa'i ri dwags mig can gyi don yongs su tshang ba'i grags 'dzin ma dang sa mtsho ma sogs btsun mor dbang bskur
te lo nyi shu rtsa dgu'i bar du nyi 'og gyi rgyal phran gnyis 'thung gi spyi bor 'jigs pa med pa'i rgyal thabs kyi bya ba'i skad gsang mthon pos rang byan du 'gying bar dbang
thob na'ang / mchog gi sprul sku'i mdzad pa ston pa'i ched du/ dgung lo nyer dgu pa kun 'dzin zhes pa sa pho byi ba la rang byung gi sgo nas/ rab byung gi dngos po yongs
su rdzogs te/ lo drug tu dka' ba spyad pas lang tsho phun sum tshogs pa las gzhan du gyur pa na/ dga' mo dang dga' stobs mas ba stong gi 'o ma lan bcu drug gi bar du
nying khur byas pa'i 'o thug sbrang rtsi dang sbyar ba'i kun tu bzang po'i mchod sprin gyis sku su warNa'i mchod sdong nyi gzhon 'bum gyis 'khyud pa ltar gyur te rdo rje
gdan du byang chub kyi shing drung na 'chi med bdag pos rtswa 'tshong gyi rnam par sprul te phul ba'i rtswa'i gdan la bzhugs nas/ chu srin rgyal mtshan can sde dang bcas
pa'i g.yul las rnam par rgyal ba'i ba dan nam mkha'i mtha' klas par bsgrengs te/ dgung lo so lnga pa rgyal ba zhes pa shing rta'i sa gas nya ba'i bco lnga'i skya rengs shar
ba na ye shes mchog gi bdud rtsi mngon du mdzad do/ / mdo las/ de'i nyin mo zla ba sgra gcan gyis bzung

ba dang / sgra gcan 'dzin dang bdud rtsi zas kyi khye'u zhig kyang skyes par bshad pa'i gza' 'dzin gyi ri mo ni gza' gnas su gcig chu tshod so brgyad zla skar gyi skar gnas
su bcu drug chu tshod stong pa sgra gcan gdong gi skar mar bcu drug chu tshod nyer dgu byung bas gza' 'dzin gyi ri mo ni tshad ma'i A daRsha gtsang ma'i ngos su gsal bar
shar ba yin no/ /de nas zhag zhe dgu'i bar du dam pa'i chos kyi bdud rtsi'i sgo brgya ma phye ba'i tshul bstan pas/ 'jig rten gyi byed po gser mngal can gyis skal pa mchog
gi bzang po'i dpal dang ldan pa'i don du gsol ba la brten nas/ mchog dman gyi gdul bya so so'i blo dang 'tsham par zab rgyas chos kyi sgo glegs rnam par bkral nas theg
pa che chung gi rigs can gyi yol go/ rang 'dod pa'i tshogs mtha' dag gcig tu 'jo ba'i ro zad mi shes pa mkha' khyab tu bro ba'i 'khor lo bskor te/ mthar gyad kyi yul rtswa
mchog gi grong du dgung lo gya gcig pa dpa' bo zhes pa lcags 'brug gi lor mi 'gyur ba'i bde ba chen po chos kyi sku'i mkha' klong du sna tshogs pa'i sprul sku'i zlos gar
gyis rol pa'i chu 'dzin gzugs sku tha mi dad pa'i mdzad pa bstan to/ /de ltar bstan pa rin po che yul dbus 'gyur nas char dus kyi dal 'gro'i klung rang babs su 'gyur ba'i
gshis lugs bzhin tha grur khyab pa las/ 'gro ba'i bla ma shAkya seng ge gya gcig pa lcags 'brug lo nag nyar shrI dhA nya ka Ta kar gsang ba kun gyi gan mdzod rnam par
'dzin pa'i mi'i dbang phyug zla ba bzang por sho lo ka stong phrag bcu gnyis kyi bdag nyid can gyi dpal dang po'i sangs rgyas dus kyi 'khor lo'i rgyud gsungs pa shambha
lar spyan drangs nas ma la ya'i skyed tshal du sku gsungs thugs yongs su rdzogs pa'i dkyil 'khor gyi snang brnyan ye shes kyi gzi byin mngon par 'bar ba'i sgyu ma'i gar gyis
rtsen pa'i

'dren byed kyi dga' ston gsar pa bskrun te/ rdo rje theg pa'i bgo skal ka lA pa'i grong khyer gyi skye rgur 'gyed pa'i mu mtha' bral ba'i mdzad pa nas bzung 'jigs pa med pa'i
gdong lnga'i khri la bgrod byed rtsibs stong 'khor lo'i ri mo mchog tu bkra ba'i chos rgyal rigs ldan sum cu rtsa gsum du byon pa mtha' dag gis phyi nang gzhan gsum sbyor
ba'i gsang chen nA da'i sgra dbyangs kyi nor bu'i 'phyang 'phrul las ldan gyi rna bar spud par mdzad pa'i tha ma/ drag po'i 'khor lo can gyis dgung lo dgu bcu rtsa brgyad
par kla klo'i dpung tshogs mtha' dag ming gi lhag mar byas nas snga na med pas sa chen po'i khor yug kun tu khyab par mdzad do/ / de yang rigs ldan drag po dgung lo
lnga bcu'i steng du kla klo bcom par bzhed pa ltar na/ kla klo'i gnas tshad stong dang brgyad brgyar bshad pa las lo grangs bzhi bcu rtsa bdun tsam mi 'grig pa'i skyon yod
cing / de dag rags rtsis su 'chad na zhib rtsis ni 'byung ba'i skabs med pas gzur gnas kyi shes ldan rnams soms shig de ltar sham bha las mtshon te/ o rgyan/ bal yul/ rgya
hor sogs su bstan pa byung tshul ni mtha' yas kyang mang gis dogs pas ma spros so/ /! skabs su babs pa rang cag gangs ris bskor ba'i ljongs 'dir rgyal ba'i 'phrin las
kyi 'jug pa shar tshul ni/ de yang zla gzhon lan brgyar bzhus pa'i khu bas byugs pa'i man shel gyi lhun po'i 'phreng ba tshar du dngar ba lta bu'i gangs ri'i 'dab mas khor
mo yug tu 'khrigs pa'i yul ljongs 'dir mi'i 'gro ba chags tshul la/ mkhas pa rnams kyi bzhed tshul mtha' klas shing / 'ga' zhig ni rang nyid kyi lugs kho na la zhen pa'i
lung rigs kyi dpyad pa med par lugs gzhan dag rnams tshad ldan ma yin pa kho nar smra ba'i gtam gyi 'brug sgras/ chos spong gi rma bya rang dbang

med par dga' ba'i las kyi sgrib pa'i sgro gshog phyogs bcur skyong ba 'ga' mchis na'ang / ris su ma chad pa'i gsung rab kyi rgya mtsho chen po'i 'jing las rnam dpyod gru gzings
kyis rang dbang du spyod pa gzhon nu dpal ba'i gsung las/ bod kyi yul 'di yang rgya gar dang 'dra bar/ yul dang mi la sogs pa gnas pa'i bskal pa nas byung bar byas na
yang / lung dang rigs pa'i gnod pa med cing zhes spyi khyab tu gsungs nas/ lugs gzhan yang 'dren par mdzad pa'i gung 'grig mi 'grig gi brjod bya tsam las mtha' gcig tu
gsal bar ma gsungs la/ lha las phul byung gi bstod 'grel las bshad pa'i rgyal po ru pa ti dpung bcas/ ri kha ba can gyi khrod du zhugs pa las 'phel ba'i rigs kyang yod srid/
gtso bo ni phyag na padma'i thugs rje'i 'phrin las kyi 'od zer 'gog pa med par shar bas/ gangs khrod kyi 'gro ba'i pad tshal rnam par rgyas pa zhig ste/ de dag gi tshul
gnas lnga yongs su rdzogs pa'i paNTi ta chen po dI paM ka ra shrI dznyA nas ka ba shing lo can gyi byang ngos nas bzhes pa'i bka' 'khol ma dang / ma Ni bka' 'bum sogs
gangs can gyi ljongs na dar ro cog gi thugs rje chen po'i chos skor du ma zhig dgongs pa'i khog gcig pa las/ spre'u dang brag srin mo lhan cig tu 'dus pa'i phrug gu gdong
dmar sha zan gyi rigs su bshad pa ltar/ rgyal ba nyi ma'i gnyen gyi tshad med pa'i thugs rje'i mngal khur las 'thon pa'i gsung gi snang ba stsal ba la brten nas/ bod chen
po'i rgyal khams su 'phags pa rigs gsum gyi mgon pos dri ma med pa'i 'dren byed kyis gzigs pa na/ stod mnga' ris kyi cha ni glang po che dang ri dwags kyi yul/ bar dbus
gtsang gi cha ni ri dwags dang spre'u'i yul/ smad mdo khams kyi cha ni spre'u dang brag srin gyi yul/ de yang stod g.ya' ri dang gangs ri/ bar brag dang spang ljongs/ smad
rtsi shing dang nags tshal gyi yal

ga stug pos dbyig 'dzin gos su klubs pa lta bur rgyu ba'i 'gro ba kun kyang srog gcod sogs ngan song gi rgyu la bag med du longs spyod pa'i rkyen gyis yul gru de dag gi 'og
tu mi zad pa'i duHkha'i 'byung gnas dmyal ba'i lcags kyi za ma tog 'dra ba'i nang du lhung bar ye shes kyi gzigs pas mkhyen nas 'phags pa rnam gsum bka'i bgro ba las thog
mar 'jig rten dbang phyug gis 'dul ba'i phul du byung ba'i dgongs pa la bzhugs te 'phags pa phyag stong spyan stong gi sku'i rnam pas lha sa'i thad kyi 'dzin ma'i ngos
su byon pas dmyal ba'i gnas kyang yid du 'ong ba'i 'chi med bdag po'i dga' ba'i tshal la skyengs pa ster bar gyur pa lta bu'i snang ba dang bcas te der gnas pa'i sprin mgrin
phal cher lha'i bde ba la spyod par dbugs dbyung nas/ bod kyi 'gro ba'i don mdzad par yang dud 'gro ni glen zhing gti mug pa'i ngang tshul can la blang dor gyi gnas tshul
bzhin ston pa'i mthu dman pas mi'i rigs spel bar dgongs/ 'phags pa'i thugs rjes rigs bsgyur ba'i spre'u zhig dang / 'phags ma sgrol ma'i byin rlabs kyis ri dwags gzugs
brnyan blo'i zla gzhon dwangs pa'i ngos su shar ba'i brag srin mo gnyis tshogs pa las rigs drug nas tshe 'phos pa'i spyod tshul mi 'dra ba'i phrug gu drug byung ba yang
/ pha rigs rnams 'char sgo myur zhing snying rje che ba khog grims pa/ ma rigs rnams gdong dmar sdig las la rngams shing ro gyong ba byung ba de dag las rim par 'phel bas
bod mi'i rgyal khams su gyur te/ rus chen bzhi las gyes pa'i khams/ ye sang dkar po gnam gyi 'ju thag can dang gcig ye smon nag mo khro chu'i pha bong 'dra ba dang gnyis/
spyang khrig ye shes lha'i sgron me dang gsum/ mon rdzu nag po khyi'i rnga ljang can dang bzhir dbye ba byung ngo / /! de yang rgyal phran sil ma mang du byung yang 'phags
pa mchog gis byin

gyis brlabs pa ma mchis shing / khyad par 'gro ba yongs la mnga' sgyur ba'i rgyal po zhig med na/ rgyal ba'i bstan pa 'byung dka' bar dgongs nas/ mang pos bkur ba'i brgyud
las byung ba'i rgyal po dmag brgya pa zhes bya ba las sras 'phags pas byin rlabs kyi byed pos mi las 'das pa zhig bltams te/ mig mas 'gribs su yod pa/ g.yu'i smin ma can/
so dung so 'khor mar yod pa/ lag pa 'khor lo'i yan lag can lta bur yod pa'i mtshan ldan zhig byung ba/ yab kyis lha 'dre'i sprul par dgongs nas spyugs pas/ pad dkar 'dzin
pa'i ye shes mchog gi 'od zer gyis snang ba bsgyur nas/ lha ri gyang tho'i rtse la byon nas gzigs pas/ yar klung gi yul ni mtho ris kyi yon tan sa la 'phos pa ltar bzang
zhing / yar lha sham po'i gangs ri 'di lhun po'i mdzes sdug la chags pa'i chu shel gyi dbang po nya gang bas 'khyud pa ltar mkhyen nas/ lha ri rol po'i rtse la gshegs nas
lha skas la babs te/ btsan thang sgo bzhir zhabs zung gi 'khor lo bskyod pas bon po sogs yon tan can gyi mi bcu gnyis phyugs skyong bas mthong ste gang nas 'ongs zhes
gtam dris par/ mkha' la mdzub mo ker bas lha las chad par go nas bod khams kyi rjes 'os so zhes gnya' bar khri byas bteg nas 'ongs pas rje gnya' khri btsan por grags la/
deb sngon du khri btsan po 'od lde zhes pa dang don gcig rje 'dis pho brang yum bu gla sgang brtsigs/ tshe mi gshen gyi rmu rgyal gyi don bsgyur/ de dang gnam mug mug gi
sras mu khri btsan po/ de dang sa ding ding gi sras ding khri btsan po/ de dang so tham tham gyi sras so khri btsan po/ de dang dog mer mer gyi sras mer khri btsan po/ de
dang gdags kyi lha mo dkar mo'i sras gdags khri btsan po/ de dang srib kyi lha mo'i sras srib khri btsan po/ 'di rnams rmu thag la byas nas mkha' la yal bas bang so med
par grags shing /

gnam gyi khri bdun no//srib khri btsan po dang / sa btsun rlung rje'i sras gri gum btsan po/ de dang klu btsan mer lcam la sras gsum byung yang / blon po lo ngam dang 'thabs
pas rgyal po bkrongs/ bod du khrab kyi thog ma 'di'i dus smar khams nas blangs/ sras rnams yab mes kyi dkor mdzod nas rte'u glang ru dkar zhes pa'i glang 'phur shes la
zhon nas kong po'i phyogs su bros shing yug cig blon pos rgyal srid bzung / mi ring bar rgyal po'i btsun mo dang yar lha sham po'i sprul pa zhig 'dus pa las byung ba'i blon
po ru las skyes kyis lo ngam bsad de/ sras bya khri rgyal sar bskos/ rje gri gum nas rmu thag chad pas pur byung ba zangs kyi ga'ur bcug ste lcags gzer btab nas chu la
bskyur ba kong chu rlag tu khyer ba chu srin bye ma lag ring gis brnyed nas jo mor phul ba mdzod du sbas pa las bton nas/ 'phying yul dar thang du bang so brtsigs de bang
so'i thog ma yin zhing / yum gyis lha la dmod bor bas nam mkha' nas khyod kyi bu de kun las rgyal bar 'gyur ro zhes pa'i sgra byung bas bya khri'i mtshan la spu de gung
rgyal zer/ yab kyi ring la zhang zhung dang / bru sha'i gshen gyi dur bon byung zhing / sras kyi ring la sku mkhar phying ba stag rtse brtsigs/ sgrung dang lde'u gnam bon
gshen po che byung / ru las skyes dang sras lha bu mgo dkar te blon po gnyis kyi ring / chu yur bar drangs/ spang zhing du rmos/ rdo bzhus pas dngul zangs lcags gsum bton/
chu la zam pa btsugs/ rgyal po de dag bar gyi steng gnyis yin/ bang so g.ya' dang rdza la btab bo/ /spu de gung rgyal dang bom thang rmang mnya'i sras e sho legs/ de
dang rmu lcam bru ma na'i sras de sho legs/ de dang klu sman mer mo'i sras thi sho legs/ de dang btsan mo gur sman gyi sras gu ru legs/ de dang mtsho sman 'brang ma'i

sras 'brong zhi legs/ de dang sman bu mo'i sras i sho legs/ de rnams sa'i legs drug ste bang so g.ya' spang mtshams su btab bo/ /i sho legs dang rmu lcam smad legs kyi sras
za nam zin lde/ de dang mtsho sman khri dkar gyi sras lde 'phrul nam gzhung btsan/ de dang se snyan mang ma'i sras se snol gnam lde/ de dang klu mo mer ma'i sras se rnol
po lde/ de dang 'o ma ste mo mtsho'i sras lde snol nam/ de dang khri sman rje ma'i sras lde rnol po/ de dang se btsan gnyan rje'i sras lde rgyal po/ de dang sman btsun lug
sgong gi sras lde sprin btsan/ de dag lde brgyad de bang so chu bo'i gzhung la btab bo/ /lde sprin btsan dang nyi btsun mang ma rje'i sras rgyal to ri long btsan/ 'di
yan chad kyi rgyal po rnams lha klu'i bu mo 'ba' zhig btsun mor bsten pas yum rnams grongs pa'i tshe pur ma byung zhing / 'di man nas 'bangs dang gnyen bsres te/ rgyal to
ri long btsan dang 'o ma lde bza' 'bri btsun byang ma'i sras su khri btsan nam/ de dang sman bza' khri dkar gyi sras la khri sgra dpung btsan/ de dang sman bza' klu steng
gi sras khri thog rje btsan te gdung rabs nyer bdun gyi ring chab srid sgrung lde'u bon gsum gyis bskyangs pa yin no/ / smras pa/phyag na padma'i gsang ba gsum gyi ngos//bsil
ldan ljongs 'di'i rje 'bangs ri mo'i gar//blo gsal yid ngor bsgyur ba'i gtam gyi dpya//lo rgyus zong gis bsgrub pa'i skal bar byin//stobs dang longs spyod 'khyog po'i
yal ga de//

blun rmongs tshang tshing khrod na mang mchis kyang //phra ldem gnyen lcug dri bzang phon po can//shes ldan ma la ya dbus g.yur za ldem//myang na mngar ba'i dpal ster zhim
pa'i ro//yig tshang sbrang rtsi'i bcud kyi nying khu can//'chal gtam myos byed rdzas kyis ma bslad par//rkang drug mdzod kyi glegs bu rmad du byung //zhes bya ba ni bar skabs
kyi tshigs su bcad pa'o// //! de yan chad du don gyi thugs rje chen po'i byin rlabs kyi mthu phul du byung ba las bskrun pa'i rgyal rigs sha stag kyang gnas skabs su
chos ldan rgyal po ma byung zhing / 'di nas dam pa chos kyi dbu brnyes pa yin pas/ khri rje thog btsan dang / ru yong bza' stong rgyal na mo tsho'i sras su dpal dge legs
kun tu 'bar ba'i bzang po'i snang ba can kyi rnam 'phrul/ lha tho tho ri gnyan btsan 'khrungs te/ rgyal po 'di'i ring la pho brang yum bu gla sgang gi yang thog gi steng
du dpang bkong phyag brgya pa/ gser gyi mchod rten/ mdo sde za ma tog gi snying po yi ge drug pa/ tsindha ma Ni'i skor phor rnams mkha' las babs te/ gdung rabs lnga nas
'di'i don shes pa 'byung ba'i lung bstan gyi sgra nam mkha' las bsgrags pas/ ngo mi shes pa ltar bcos kyang / ngo mtshar du bzung nas/ pho brang gi dkor khang du ming gnyan
po gsang bar btags nas mchod pa dang bcas te bzhugs su gsol ba'i mthus rgyal po dgung lo brgyad cu pa slar na tshod dar la babs pa'i lang tsho ltar ya mtshan du gyur cing
/

yongs su bsgril bas lo brgya nyi shu'i bar du bzhugs so/ / deb sngon du nel pa paNTi ta'i lugs dang sba bzhed gtsang ma gung bsgrigs pa mkhas pa'i gsung yin kyang / nel pa
paNDi tas nam mkha' las babs pa mi 'thad par smra ba ni blo chung gi gtam ste/ bstan pa'i dbu brnyes pa'i rten 'brel du 'phags pa'i gang zag gi sprul pa dang thugs rje bsam
las 'das pas so/ / de rnams la btsan lngar grags shing bang so phying lung dar thang du btab bo/ /btsad po de dang rno za mang po rje'i sras khri gnyan gzung btsan te
bang so don mkhar mdar brtsigs/ de dang 'brong bza' mo dur yangs gzher la sras 'gro gnyan lde'u ste btsun mo mchims bza' klu rgyal ngan bu mtsho khab tu bzhes pas de klu'i
rigs yin pas sbal pa'i ro mar khur btsos pa'i za ma'i rigs mdzod phugs su bzhag pa gzigs pas rnam par rtog pa'i dbang du gyur nas snyun du klu nad kyis thebs shing sras
kyang dmus long zhig byung bas ming dmus long dkon pa bkra zhes btags pa la zhal chems su/bsam pa bzang po gser dang 'dra ba ste//bzang po'i gros ni bdud rtsi yin zhes nyon//ngan
pa rnams kyang me dang 'dra bas gsos//mi chos rtog pa yin gyi rnam rtog skyungs//khyod yab mes kyi gnyan po gsang bar mchod pa gyis/ 'a zha'i yul nas sman pa bos
la mig phye/ mig ma byung na sum pa'i yul na bon po zhig gi chung ma rgya mo rgya lcam bya ba la nub cig 'grogs pa'i shag mo tsam pa la skyes pa'i sum ri ring mo bya ba
yod pas de bos la gcen chol rgyal sar chug gsungs nas bang so zhang mdar brtsigs par yab yum gson por bzhugs

skad do/ / de nas sras kyis yab kyi gsung bzhin byas pas mig phye ste/ skyid shod stag mo ri la gnyan 'dug pa gzigs pas stag ri gnyan gzigs su grags/ bang so don mkhar mda'
ru brtsigs so/ / rje de dang 'ol gong bza' stong btsun 'gro dkar gyi sras gnam ri srong btsan te 'di'i ring la rgya nas rtsis dang sman byung zhing / ba dmar mo'i 'o mas
sbrus pa'i 'jim pa las brtsigs pa'i pho brang khri brtsegs 'bum gdugs zhes bya ba brtsigs/ brag gsum lding ma'i mtsho 'gram nas rta mdo wa cang shes brnyed par chibs nas/
phung g.yag thal dkar ru ring zhes bya ba'i 'brong bsad pa'i sha sga la btags pa sa la lhungs pa las tshwa rnyed/ bang so don mkhar mdar brtsigs pa yin no// smras pa/gsangs
ba'i mdzod 'dzin rgyal sras mchog gi legs par byas pa'i gru gzings kyis//thabs mkhas 'phrul gyi sgo 'phar las 'ongs gnyan po gsang ba'i yid bzhin gyi//nor bu dbang rgyal
bod 'bangs yongs kyi rgyal mtshan rtse mor legs 'god pa'i//skal ba mchog gi dbyangs su len 'di dri za'i rgyud la rnam par 'khu/// de ltar dam pa'i chos kyi 'chi med
bdag po'i ba gam mngon par mtho ba dag gi sgo glegs grangs med dus gcig tu phye ba'i srol gyis dge legs

kyi 'dod rgu rnam par bkra ba'i sde bzhi'i 'bras bu zad mi shes pa'i bdog pa ris su ma chad pa'i 'gro ba kun la gtong ba'i phyag ring du brkyangs pa'i dge mtshan du che ba'i
mi rje srong btsan sgam po ni/ bka' gdams glegs bam las/ 'di nas skye ba gzhan gyis ma chod par/ / bod khams mgon med yul du bde bar song / / bod ni rgyal po dag la tshad
mar byed/ / ces dang / thang yig tu/ kha ba can du gnam ri zhes bya'i rgyud/ / srong btsan sgam po zhes bya rgyal bur skye/ / zhes sogs dri ma med pa'i lung bstan gyis
bsngags pa ltar/ yab rgyal po gnam ri srong btsan dang / yum tshe spong bza' 'bri ma thod dkar gyi sras su/ kun mkhyen nyi ma'i gnyen zhi ba chos dbyings su mya ngan las
'das nas lo stong dang lnga brgya nyag ma brgyad 'das pa/ 'gal ba zhes pa sa mo glang gi lo la pho brang byams pa mi 'gyur gling du sku 'khrungs/ dgung lo bcu gsum bzhes
pa na yab kyi 'jigs pa med pa'i seng ge'i khri la stobs kyi 'khor los sgyur ba'i rgyal por dbang bskur ro//de'i tshe rgyal po'i thugs dgongs la/ ngas kha ba can pa'i 'gro
don byed pa la dbang bskur ba po zhig byung na ci ma rung snyam du dgongs pa'i tshe/ dpal kun tu bzang pos rin po che'i bum pa lha'i bdud rtsi'i chus gang bas sku khrus
gsol zhing / a mi de was rgyal po'i dbu la reg nas dbang bskur bas brjod par dka' ba'i sprul pa sna tshogs 'gyed pa dang gzigs pa sogs ngo mtshar ba'i mtshan ma mtha' klas
par gyur te/ po ta la'i ri 'di'i rtse la pho brang btab nas bzhugs na mtha' bzhi'i gus ldan gyi rgyal po thams cad kyis rang dbang med par gus pas 'dud pa'i dbang phyug
brgyad kyi yon tan mtha' dag lhun gyis grub par dgongs nas bshul du zhugs te ge re'i 'phred du phebs pa na/ yig drug rang byon zhal gzigs nas sku khrus gsol zhing gsol
ba btab pas/

de las dbang po'i gzhu ltar bkra ba'i kha dog sna lnga 'phros pa pha ri brag la spyan ras gzigs/ sgrol ma/ rta mgrin gyi sku'i snang brnyan rang byon du shar ba la phog de
las kyang yi ge drug pa la tshur phog pa'i 'od zer gyi 'phreng ba 'dren byed kyi yul du ngo mtshar ba'i gzigs mor gyur pa la 'ja' mdangs zhes skye bo rnams gleng ngo/ / de
nas bal po'i lha bzo dag gi sor mo'i sgyu rtsal gyis sku dang gsung gi rten rnams ji ltar byon pa bzhin du gsal bar brkos/ rim bzhin rgyal po 'khor bcas po ta lar phebs
nas 'chi ba med pa'i pho brang sa la 'phos pa ltar yid du 'ong zhing kun gsal bu mo'i 'gram stegs ltar mtho btsan gyi pho brang bzhengs nas sprul pa'i dmag dpung dang lhan
cig tu bzhugs pas/ mtha'i rgyal po thams can kyi rna bar da lta bod kyi yul na rgyal po mgo gnyis pa thogs pa med par sprul pa'i dmag 'gyed thub pa'i rdzu 'phrul yod pa
thos pas 'jigs rngam gyi dbang gis dus gcig tu yong ba'i ched so yod pa ltar pho brang gsar du brtsigs pa la legs rdar bsnyad pa'i don zhu gsol gus 'dud lhur len gyi skyes
bzang po'i yi ge dang bcas blon po mngags pa rnams la lan gyi chab shog so so'i yi ger btab cing / bzang po'i gsung dang gya nom pa'i dngos pos tshim par byas te brdzangs
pas/ rgyal po kun yid rang dbang med par dga' bar mdzad do/ /rje btsun 'jig rten dbang phyug mi rje'i tshul gyis 'gro ba skyong bar shes bya thams cad la lkog tu gyur
pa'i mun pa mkhyen pa'i 'od stong gis cha tsam yang med par bsal na'ang / blo dman gyi 'gro ba'i snang ngo dang 'tsham pa'i phyir du/ rgyal srid lugs zung gi khrims rnam
par dag pas 'dzin pa la yi ge 'di yon tan thams cad kyi rtsa ba lta bur dgongs nas/ mgon po zur phud lnga pa'i byin rlabs kyi ga bur gsar pa'i thigs pa snying la 'phog
pas/ rmongs rtul gyi

tsha gdung lhag med du bcil ba'i mdun na 'don gnyal nas/ thon mi a nu'i bu sambho Ta bran dang bcas par gser phye bre gang dang gser gyi pa Ta sogs rig byed smra ba'i ston
pa yid rang dbang du byed pa'i dngos po dang bcas nas 'phags yul du yi ge slob par bkas gnang ste/ bshul du 'tshe ba dang bral nas bgrod de bram ze le byin la yig rigs sum
brgya drug cu rtsa bzhi dang / paNDi ta lha rig pa'i seng ge la sgra pANi byA ka ra Na/ rtogs sla ba rgyal po lugs kyi bstan bcos/ kalA pa/ rtogs dka' ba paNDi ta lugs
kyi bstan bcos/ tsandrapa rnams kyi sa ris/ spyan ras gzigs kyi mdo rgyud nyi shu rtsa gcig dang bcas pa bslabs nas/ bdag cag blon po thon mi la//ma lus gnang ba thugs la
btags//rgya gar yul du phyin pa yin//mkhas grub khyed dang mjal ba yin//zhes drin du gzo ba'i gsung bram ze la byon te bod du phebs nas/ rgyal blon gnyis pho brang ma rur
lo gsum mtshams bcad de yi ge dang sgra rnams slob pa'i tshul mdzad pas mkhas pa'i dpyid du gyur kyang de'i nang du bod skad la nye bar mkho ba'i sgra dang yig rigs mi
'dug par dgongs nas blon por gsungs pas/ thon mis 'jam dpal dbyangs la gsol ba btab pa'i thugs rje'i char gyis yid kyi zhing sa brlan pa las/ bod kyi yi ge'i gzugs sdeb kyi
rnam 'gyur gyi myu gu shar ba'i 'bras bu mngon du gyur tshul ni/ dbyangs bcu drug las i u e o bzhi dang gsal byed sum cu rtsa bzhi la log pa lnga 'thug pa lnga Sha kSha
rnams dor ba'i steng du a drangs pa'i rtsa bzhir/ gcig

chos/ 'jig rten/ gzhon nu/ gzi brjid/ 'o ma sogs kyis mtshon par rgya skad la/ e ka/ dharma/ lo ka ku mA ra/ te dzasra/ pa yasra brjod pas/ ca cha ja zha za 'a rnams mi dgos
pa 'dir bsnan te/ dbyangs bzhi gsal byed sum cur gtan la phab nas/ lanydza la dpe byas nas dbu chen/ wurtu la dpe byas nas shar ma sogs yi ge'i gzugs dang brda gsal bar
byed pa'i sum rtags sogs bod la nyer mkho'i bstan bcos brgyad mdzad nas rgyal po la phul/ spyan ras gzigs kyi mdo rgyud nyi shu rtsa gcig sogs chos du ma bsgyur ba ni ljongs
'dir dam pa'i chos bsgyur ba'i thog ma yin no/ / rgyal pos bstan pa rin po che'i btsas su dgongs nas blon po la bkur sti rgya cher mdzad pas/ blon po gzhan phrag dog
par/thon mis/ yul mtha' 'khob bod kyi rgyal khams 'dir//mi mkhas pas sleb pa'i sngon ma yin//nga mun pa sel ba'i sgron me yin//rje rgyal po nyi zla'i tshul du bzhugs//grogs
blon po'i khrod na nga tsam med//bod kha ba can pa'i mi rnams la//nga thon mi bka' drin mi che 'am//zhes gzhan gyi 'gran sems kyi brag ri dri ma med pa'i dpyod ldan gyi
mdzad pa dang gsung gi gnam lcags kyi thog mdas sil bur btang ngo / / gsung 'di dag la dpags na dus skabs bzang po de dag tu yang blun pos shes ldan la gshe ba 'di yod
tshod du 'dug go/ /

de ltar yi ge 'dri klog gi srol legs par btod nas/ dge ba bcu'i khrims kyi steng du dkon cog la gus pa/ dam chos bsgrub pa/ pha ma la bkur ba/ yod tan can gong du bkur ba/
rigs mtho dang rgan la phu dud/ mdza' bshes la gzhung / yul mi la phan 'dogs pa/ yid drang ba/ mig ya rabs la lta ba/ zas nor la spyod shes pa/ drin can la phan lan/ bre
srang la g.yo sgyu med pa/ spyi snyoms shing phrag dog med pa/ bud med kyi kha la mi nyan pa/ ngag 'jam zhing smra mkhas pa/ theg pa che zhing blo khog yangs pa ste/ mi chos
gtsang ma bcu drug gi khrims/ btsan pos phyag rgyas btab ste 'bras ldan dus kyi mkha' la rta ljang gi dbang po shar ba ltar gsal zhing / gser gyi gnya' shing 'dzin ri
ltar lci bar mdzad pas/ bod chen po'i rgyal khams kyi khyon kun la gnas pa'i skye rgu mtha' dag mngon par mtho ba dang nges par legs pa'i dga' ston lan cig min par myong
bar mdzad do/ / smras pa/ 'gro ba'i bsod nams dpyid kyi mngal khur las//dpag bsam yongs 'du'i rgyal sras mtshar sdug can//'thon pa'i phyag na padma mi yi srid//bzung 'dis
rdzogs ldan dri de ring nas 'gugs//mkha' me'i srad bur brgyus pa'i ka 'phreng la//rgya mtsho dbyangs kyis brgyan pa'i yi ge'i brda'i//rin cen phyang 'phrul rin du gser
ldan lto//nor bu'i zong gis bkang yang khugs sam ci//

shugs drag mi dge'i mun pa sa 'dzin rkang //rnam dkar dge ba'i 'od stong zho 'thung rus//lag nyal grub pas bcom tshe khrims kyi gzi//legs byas sa srung steng na 'od du 'bar//de
nas rgyal pos 'gro ba rnams thar pa bla na med pa la 'god par byed pa'i grogs su yi dam gyi lha zhig la brten dgos par mkhyen pa na/ lha'i bu mang pos nam mkha' las
lung bstan pa ltar/ smin mtshams kyi mdzod spu las sprul pa'i dge slong a ka ra ma ti shI la byon pa pho nyar mngags te/ rgyal po u Ta ma Ta ge sar zhes bya ba dpag par dka'
ba'i rdzu 'phrul gyis btul te/ nang pa'i bstan pa la bcug nas rgyal po'i dpung dang bcas nas 'phags pa'i mthus skad cig la rgya mtsho'i 'gram gyi bye gling na byon nas
sa brkos pa'i 'og tu tsan dan sbrul gyi snying po'i gar bu byung ba bcad pa'i nang nas thugs rje chen po bcu gcig zhal dang / po ta la nas tsan dan gor shi sha'i dum bu/
rgya mtsho'i gling gi 'jag ma dang gnas chen brgyad kyi bye ma/ chu bo ni ranydza'i bye ma rnams la sangs rgyas dang byang chub sems dpa' mtha' yas pa bzhugs pa gzigs nas
bye ma'i thum bu dang / rtswa'i phon po/ mchod rten padma'i 'khor lo can nas/ 'khor ba 'jig 'od srungs/ shAka thub gsum gyi ring bsrel snyim pa re dang bcas pa bsnams
te rgyal po la phul/ slar yang yi dam gyi thugs ka nas spros pa'i 'od zer gyi brdas bstan pa ltar sprul pa'i dge slong gis bal yul nas tsan dan ha ri'i sdong po las 'phags
pa lo ke shwa ra spyan drangs te/ rgyal po'i smin mtshams su thim mo/ /

de yang bka' gdams glegs bam las/ rje dkon cog 'bangs ni bod du 'gro/ / bod glo bur rgyal po chos la spyod/ / bod mtha' 'khob yul rnams 'dul bar byed/ / nga rgya nag yul nas
der drangs te/ / mi kho la nyon mongs mi mnga' yang / / nga 'jig rten sgron ma zag med la/ / mi kho bo'i btsun mo byed do skad/ / rgya nag po'i mchod gnas bod du 'dren/
/ bod yul gyi dbus su byed do skad/ / ces pa'i lung bstan gyi bdud rtsi'i bum pa lus can 'chi ba med pa'i dga' ston du spyod pa'i dus la babs te/ 'phags pa mchog gi 'phrin
las kyi 'jug pa kun gsal gyi mtha' klas par 'char bar byed pa'i thabs su jo mo khro gnyer can gyi sprul pa lha gcig khri btsun bya ba lo bcu drug lon pa/ lang tsho'i zil
mngar dar la babs pa'i mtshan bzang can/ zhal nas ha ri tsan dan gyi dri bro ba zhig dang / rgya nag po'i grong khyer na jo mo sgrol ma'i sprul pa lha gcig kong jo bya
ba lo bcu drug lon pa/ mtshan dpe'i mdzes sdug rnam par rgyas pa'i dpal yon can/ zhal nas utpa la'i dri bro ba zhig yod pa las/ rgyal pos yi dam gyi lha la gsol ba btab
pas/ 'phags pas byin gyis brlabs pa'i sprul pa'i zlos gar bud med kyi srid bzung ba gnyis yod pa btsun mor spyan 'dren dgos pa'i lung bstan gyi sgra nam mkha' las byung ba
dang / sprul pa'i rgyal po'i spyan gnyis las 'od zer 'phros pa shar nub tu song ba la/ dri ma med pa'i lha'i spyan gyis gzigs pas/ nub phyogs bal po'i yul gyi grong khyer
ya 'bu ya 'gal bya ba na/ bal po'i rgyal po ni sa ma 'bri sho bya ba'i chos srid kyi 'byor pa phun sum tshogs pa'i dbang phyug dam pa la yid du 'ong ba'i sras mo lha gcig
rin po che'i dkor mdzod/ rgyal ba nyi ma'i gnyen dgung lo brgyad pa'i sku tshad gyi snang brnyan dang / rgya yul grong khyer bkra shis khri sgo na rgya kong rtse 'phrul
chung bya ba/ stobs kyi 'khor los sa

la rang dbang du spyod pa'i mi rje la sras mo mi las 'das pa'i lha gcig mig skya'i longs spyod la rnam par 'khu ba'i 'byor pa'i bang mdzod/ rgyal ba bu ram shing pa dgung lo
bcu gnyis pa'i sku brnyan sogs tshad ma'i yul du gyur pa las/ lha gcig gnyis khab tu bzhes na/ rgya bal gyi phun sum tshogs pa'i yon tan gyi dngos po thams cad khab len
gyi rdo dang lcags kyi snang tshul ltar 'byung bar dgongs nas 'jig rten mi'i chos lugs dang sgo bstun te/ gnas skabs su bod mtha' 'khob kyi rgyal por gyur pas/ pho nya ba
tsam mngags pa la mi ster bar dgongs nas/ rgyal po nyid kyi spyan g.yas pa'i 'od zer las/ 'khor los sgyur ba'i rgyal po mtshan dpe dang ldan zhing / rta/ glang po/ blon
po/ dmag dpon/ btsun mo/ 'khor lo/ nor bu ste/ sngon du 'gro ba'i dpung tshogs yan lag rnam bzhi dang bcas pa'i sprul pa bal po'i rgyal po'i sgo drung du phyin te/ blon
po rin po ches brda sbyar nas/ nged kha ba can gyi yul 'phags pa phyag na padmas byin gyis brlabs shing / 'phags pa nyid rgyal po'i tshul bzung ba yin pas/ rgyal po khyed
kyi bu mo khro gnyer can ma'i sprul par 'dug pa nged kyi jo mor bsu bas/ rten skal shAkya mu ni/ byams pa chos 'khor/ tsan dan gyi sgrol ma rnams rdzongs su skur zhig de
ltar mi byed na yul 'dir kha ba can gyi rgyal po'i pho brang 'debs so zhes bal skad du smras pas/ bal po'i rje 'bangs kun skrag nas rang dbang med par khas blangs te/ yab
kyis lha gcig la 'gro bar gsungs pas/ lha gcig gis yab la zhu ba phul ba/ kye ma yab gcig rgyal po lags//bod ces bya ba dmangs rigs gdol pa'i rigs//blun zhing mtha' 'khob
ston pas zhabs ma bcags//

mchod gnas med cing tshogs gsog rten ma mchis// rgyal ba'i 'khor bzhi grogs bzang dge 'dun med//chos dang chos min mi shes mun pa'i smag rum 'dra//zhe sdang gdug sems che ba
gnod byed srin po'i rigs//'char la snyom bag che ba byol song spre'u'i rigs//de 'dra'i mtha' 'khob gnas su bdag mchis na//bdag gi bsod nams gsog pa'i rten dang mchod gnas
su//yab kyi mchod gnas shAkya mu ni dang //byams pa sgrol ma bdag la gnang bar zhu//bod ces bya ba yi dwags grong khyer te//mi ltogs rgyal khams yin par rgyal bas lung
bstan pas//rin cen bang mdzod mang po bdag la zhu//kha ba can gyi rgyal khams bsil zhing grang //tshe gcig dros pa'i gos shig bdag la zhu//de ltar ma 'dris mi yi khrod nang
du//bsam rgyud spyod pa bya ba ji ltar bgyi//yab gcig rgyal po bdag la bka' stsol cig/ces zhus pas/ rgyal pos/ kye ma mig 'bras 'dra ba'i bu mo tshur gson cig/bod ces
bya ba khyad par 'phags pa'i yul//ri mtho sa gtsang gangs ri gnyan gyi mgul//bsil la dro ba lha gnas gzhal yas khang //

chu bo bzhi 'bab rgya mtsho bzhi yis mdzes//'bru sna sna tshogs rin cen sna tshogs 'byung //rkang 'gros sgur spyod rtsi thog mar la spyod//rje ni lha yin 'bangs ni mi yis byas//'khor
bzhi med kyang byang chub sems dpa'i brgyud//dam chos med kyang rgyal po'i dka' khrims gnas//dge 'dun med kyang rgyal po sprul pa yin//zhes bod kyi rje 'bangs
yul gru la bsngags pa mdzad nas/ lha gcig gi spro ba bsrings te/ bod kyi sprul pa'i blon po rin po che dang / lha gcig rgyu mtshan mthun pa'i mchod gnas dam pa 'chi ba med
pa'i bdag po mchod sbyin brgya pas sbyin bdag byas te/ sprul pa'i bzo bo las sna tshogs pa'i sor mo'i 'du byed las bskrun pa'i shAkya mu ni dgung lo brgyad pa'i sku tshad
can rgyal ba nyid kyis rab gnas mdzad pa/ sangs rgyas 'od srungs kyis rab gnas mdzad pa'i byams pa chos 'khor/ tsan dan gyi sgrol ma rang byung / nor bu ratna de wa/ stag
sha de wa/ bai DUraya'i lhung bzed sogs/ rin po che'i bang mdzod bdun gyis thog drangs mkho dgu'i yo byad rnams skal rdzongs su mdzad de/ khri btsun la bslab bya 'di
ltar/ sngon tshe bu mos pha yul bzung ba med//de phyir bu mo khyod kyang bod yul song //bka' btags chos lugs bzang po dar bar gyis//rje yi sku mkhar pho brang btsan po 'chos//chos
bzhengs dkon cog gsum gyi rten yang tshugs//khyad par 'phags pa'i rten yang bzhengs su gsol//gtsug lag rgyal ba'i sku gzugs dam pa bzhengs//sangs rgyas bstan pa
rgyas par mdzad pa yi//dge 'dun ston pa'i bstan pa dar bar mdzod//ces sogs 'phral yun du dgos pa'i bslab bya dang bcas te bod du brdzangs/ de'i tshe skyes bu mchog dman
bar pa gsum la snang ba mi 'dra ba gsum byung ste/ sangs rgyas dang byang chub sems dpa' rnams kyis gzigs ngor/ 'phags pa spyan ras gzigs dang jo mo khro gnyer can mjal nas
mkha' la 'od zer dang bcas te bod du byon nas bzhugs par gzigs/ bal po'i rje 'bangs rnams kyis/ khri btsun btsun mo rin po che'i chas su zhugs nas bod du bzhud par mthong
/ bod 'bangs rnams kyis bai DUraya'i khrab kyi rten dang bcas te bod blon rta pa lnga brgya bal yul du brdzangs pa rnams kyis khri btsun rgyal po'i btsun mor spyan drangs
pa mthong / de nas rgyal pos bkod pas khyad par 'phags pa'i bsu ba dang / dga' ston rgya chen po mdzad de lha gcig btsun mo rin po che'i khri la dbang bskur ro/ / shAkya
mu ni sogs skal rdzongs kyi rten khyad par can rnams dang / sngar sprul pa'i dge slong gis spyan drangs pa'i rten rnams lhan cig tu mchod pa'i khang bzang yid du 'ong
bar bzhugs su gsol nas/ kun tu bzang po'i mchod pa'i sprin gyis mchod cing / btsan po yang sku rnams kyi thad ka nas 'ben tshad gang las ring du mi bzhud par bzhugs pas/
khri btsun gyi thugs la/ rgyal po 'di lha dang mi las khyad par du 'phags pa'i yon tan mnga' ba zhig 'dug na'ang / pho brang gi phyi rol tu mi 'byon pa ni mtha'i dmag la
'jigs par gda' bas/ pho brang btsan po zhig rgyag par

bzhed nas/ dmar po ri'i sa phyogs su lcags ri'i 'phreng ba gsum du bskor ba'i nang du mkhar dgu brgya dgu bcu rtsa dgu/ dmar po ri'i rtser gcig ste stong yod pa de dag rnams
la dril bu dang rnga yab mu tig gi dra ba dra phyed kyis mdzes shing yid du 'ong ba/ rnam par rgyal ba'i khang bzang la 'gran pa/ rgyal po dang btsun mo'i pho brang gi
bar du dngul dang zangs kyi zam pa sbrel ba/ mkhar gyi rtsa bar shin tu rno ba'i mdung la ba dan lhab lhub tu 'phyo ba stong btsugs pa/ phyogs bzhi na 'dod rgu'i yo byad
mtha' dag rang dbang med par 'du ba'i sgo bzhi la lcog bzhis rnam par brgyan pa/ phyi rol tu rta'i rgyug sa/ zabs su 'dom do/ / zheng 'dom bco brgyad/ snyungs su 'dom sum
brgya yod pa/ de la spang leb bsgrigs pa'i steng du so phag bting ba/ rta gcig brgyugs kyang du ma brgyugs pa'i sgra 'byung ba/ mdor na srin po'i rgyal po lang ka mgrin
bcu'i grong khyer bsod nams kyi mthus gangs can gyi ljongs su 'phos pa lta bu zhig brtsigs nas/ rje blon 'bangs 'khor mtha' dag 'dod pa'i yon tan lnga la longs spyod pa'i
skabs su/sprul pa'i rgyal pos shar phyogs nas rgya rje'i sras mo kong jo spyan 'dren pa'i nyer bsdogs su spyan g.yon pa'i 'od zer las 'khor los sgyur ba'i rgyal po sogs
sngar ltar sprul nas/ rgya'i pho brang ke ru'i khri sgor phebs te blon po rin po ches/ nged bod kyi rgyal po thugs rje chen po'i sprul pa yin pas khyed kyi lha gcig 'di sgrol
ma'i sprul pa yin pa btsun mor spyan 'dren pas skal rdzongs su shAkya mu ni dang bcas pa gnang bar mdzod cig de las phyi rol du gyur na rgya yul 'byin cing / tshul bzhin
bsgrubs na rgya bod kyi 'khrug pa phyis nas rgyun gcod do zhes rgya nag gi skad du brda sbyar bas/ rgyal blon rnams shin tu 'jigs pas khas blangs te lha gcig la 'gro
bar gsungs pas/ lha gcig

gis mdza' gcugs kyis bcings pa'i gnyen 'khor dang mi 'phrad cing / chos dang srid kyi 'byor pa las gzhan du gyur pa'i yul der mi 'gro bar zhus kyang / bod kyi rgyal po'i bla
na med pa'i sprul pa'i 'khor los sgyur ba'i rgyal thabs kyi gzi byin rgya rjes ma bzod pa'i dbang gis bka' ma gnang bas/ lha gcig gis bdag kha ba can gyi rgyal khams su
'gro dgos na/ lha shAkya mu ni/ bod lha srin ma rungs pa'i yul sa rgod rdo rgod la sogs pa'i dgra rnams 'dul ba'i gtsug lag gi gab rtse dang 'dod pa 'jo ba'i dngos po zad
mi shes pa'i rin po che'i gan mdzod gnang bar zhus pa bzhin brdzangs te/ rgya rje'i zhal nas/ kye ma bu mo bdag la tshur gson dang //bod ces bya ba kha ba can gyi yul//yul
la khyad du 'phags pa de yin te//gangs ri rang byung mchod rten ya mtshan can// lhun gyis grub pa'i gnas mchog dam pa ni//mtsho bzhi g.yu yi maNDal bkram pa 'dra//thang
bzhi rang bzhin mchod pa bshams pa 'dra//chu bo bzhi yi mgo bzhi rang bzhin can//ri mtho sa gtsang gangs ri gnyan gyi ljongs//bkra shis nyams dga' g.yung drung bris pa
'dra//rgyal khams gzhan gyi mi rje mi yis ni//byas pa la ni ngo mtshar che rgyu med//bod yul mi rje lhas byas ngo mtshar che//mtha' bzhi'i rgyal po kun gyis legs par bkur//

chos kyi rgyal po srong btsan sgam po ni//byang chub sems dpa'i sprul pa mi drug ldan//yod tan dpag tu med pa'i rgyal po yin//zhes spro ba bsrings nas/ bu tsha yig tshang slob
cing dge ba dag la sbyar//dkon cog dbu 'phangs bstod cing dad dang gus pa skyed//chos 'khor gtsug lag bzhengs shing gnas grar dge gnas tshugs//sangs rgyas sku gzugs bzheng
zhing dam chos gzhung yang bris// thos bsam sgom pa bya zhing dam chos nang du spyad//dge 'dun rnyed bkur bya zhing dam tshig sdom pa srungs//dam chos dus dran byas
la de ring nyid nas 'bad//chos la long yod mi sems tshe 'dir chags mi bya// skyabs chen lha ru gzung la dkon cog skyabs 'gro bya//las dang 'bras bu sems la sdig spong dge
la 'bad//'khor ba'i nyes dmigs bsam la nges 'byung blo gtad bya//'khor ba'i nyon mongs spangs shing de yi gnyen po sten// byams dang snying rje bsam la byang chub sems
kyang skyed//byang chub spyod pa spyad cing theg chen lam bgrod bya//de ltar byas na bkra shis dge bar 'gyur//gtam gyi mtha' ma yin no bu mo de ltar mdzod/ces sogs chos dang
srid la mkho ba'i zhal gdams mang du gsungs nas bod kyi rgyal po'i btsun mo rin po cher brdzangs so/ / dus der mthong snang gsum byung ba ni/ phyogs bcu'i bde gshegs
byang sems rnams kyi gzigs ngor/

rje btsun phyag na padmo dang jo mo sgrol ma gnyis phan tshun du thugs rje'i 'od zer gyis bskul ba'i mthus/ bod khams kyi don du gshegs par gzigs/ rgya nag pa rnams kong jo
bod kyi sprul pa'i rgyal po'i btsun mor 'khyer bar mngon/ bod 'bangs rnams kyis ni/ dpa' mdzangs 'phrul ldan gyi blon po mgar sogs rgyu rje'i pho brang du lha gcig spyan
'dren pa'i rten tu bai DUraya'i rmog dang bcas te mngags pa rgyal khab tu sleb pa dang / rgya rje yab yum sras lha gcig dang bcas pa mtha' dag bod la ster ma 'dod pa'i bsnyad
du/ rgyal po chen po gzhan zhig la ster bar gros mthun kyang / nang gses kyi yab chos la dgyes/ yum longs spyod 'dod/ sras dmag la dga'/ lha gcig gzugs yid du 'ong
ba la 'dod pa'i dbang gis pho nya so sor mngags pas/ rgya gar chos kyi rgyal po/ stag gzig nor gyi rgyal po/ ge gsar dmag gi rgyal po/ gzugs mdzes khrom gyi rgyal po bzhi'i
blon po lnga brgya yang lha gcig spyan 'dren pa'i ched du/ rgya rje'i pho brang du sleb pa las/ rgya thams cad bod la mi dga' yang / khrims la nye ring mi btub pa'i dbang
gis blon po rig pa su rno ba zhig la ster bar byas te/ btsan po'i bla g.yu phub tsam la mig gcig mtha' na yod cing mig gcig dkyil na yod pa nang gi mig kyang phub kyi
spa rim ltar yod pa'i khyad 'phags shig yod pa de gtad nas mig tu dar yug sus tshud la sbyin no zer bas/ blon po gzhan rnams kyis nyi ma mang po'i bar du thabs sna tshogs
byas kyang ma tshud par/ mgar gyis rgya'i grog ma gzan gyis gsos pa'i mthe bong tsam zhig gi sked pa la dar skud dang / de'i sne la dar yug btags te dbus kyi mig tu bcug
nas phus btab pa mthar 'thon te lha gcig gnang bar zhus kyang / bod la ster ma 'dod pa'i bsnyad kyis/ de tsam gyis bya ba ma rdzogs pa skad du/ bya ma brgya bu brgya/ shing
zlum po rtsa rtse/ nyin gcig mi res lug

sha sbugs re za ba lpags pa mnyes zin pa dang / chang ban re 'thung ba/ ma bzi ba sogs 'grub par dka' ba'i rig pa mang po 'gran bcug pas/ mgar gyis sbang ma gtor bas bya ma
bu shes/ shing chur bskyur bas rtsa rtse shes/ lug rnams kyi sha lpags so sor spungs nas sha nyung ngu re tshwa la bgres te zar bcug pas zos zin pa/ pags pa rnams gral 'go
nas rim bzhin phur ba re byas pas thul/ chang snod chung ngu rer 'thung bskor byas pas ma bzi bar btungs zin/ blon po gzhan rnams de las phyi rol tu gyur na'ang lha gcig
ma byin par/ nub gcig gi tshe rnga bo che brdungs byung bas/ rgyal po gzhan rnams kyi blon po pho brang du song ba dang / mgar gyis rnga de skyon can du go nas/ rang gi
gnas kyi phyi sgo'i ya them la rdo rje dang / ma them la g.yung drung mtshal gyis bris/ sgo gzhan rnams la yang mtshan ma re btab ste pho brang du phyin pas/ rgya rjes
do nub lam ma 'dzol bar rang khyim du sus sleb par ster zer bas/ gzhan rnams lam nor/ mgar gyis sgron me bteg nas sngar brgyab pa'i rtags rnams dang bstun nas 'ongs pas rang
khyim du bde bar sleb/ 'on kyang rgya rje'i zhal nas sang nyin thang la yid du 'ong ba'i na chung sum brgya tshogs pas/ de dus sus ngo shes pa la ster zer bas/ mgar gyis
sngar nas 'dris pa'i rgya mo zhig yod par gser gyi rngan pa byin/ rgya'i rtsis khog tu mi tshud pa'i thabs byas te dris pas/ kong jo'i sku dbyibs dang cha lugs rnams
nges par byas nas/ nang par blon po gzhan rnams kyi chas dang gzugs la bltas te bu mo 'ga' zhig khrid pa'i rjes su/ bod blon rnams kyis lha gcig gi gos kyi gong ba nas mda'i
ltong gis bzung ste khrid pas/ lha gcig mi dga' ba'i rnam 'gyur byed par/ mgar gyis spro ba bskyed pa'i ram thon mi dang 'bri se ru gung thun gnyis kyis bteg nas/

e ma ngo mtshar che//lha gcig kong jo khyed//bdag gi tshig la gson//bkra shis nyams su dga'//bod kyi rgyal khams na//rin cen sna las grub//rgyal po'i pho brang na//mi rje lha
yis mdzad//srong btsan sgam po de//rigs gzugs dpal gyis brjid//mthong na sems yid 'phrog/thugs rje chen po lags//rgyal srid chos bzhin skyong //'bangs rnams bka' la nyan//rgyal
blon 'khor 'bangs rnams//dga' skyid glu ru len//chos kyi nyi ma shar//dpal gyi sgron me bteg/ri la shing sna tshang //sa gzhi yangs pa la//'bru sna lnga yi tshogs//go
mtshams med par skye//gser dngul zangs lcags sogs//rin cen du ma yod//gnag rta lug gsum rgyas//

dga' skyid de ltar yod//e ma ngo mtshar che//lha gcig kong jo gson//zhes snyan pa'i dbyangs su blangs pas/ lha gcig gi thugs bsos/ rgyal pos lha gcig bshul du zhugs pa'i skyel
thung la byon pa'i gral du/ 'bri se ru gung thun gyi phrag dog gi gtam la brten nas/ rgya rjes mgar rgya yul du sdod dgos par gsungs pa la/ 'dod pa ltar bcos nas bsdad
pas/ rgya rnams bag yangs su gyur cing / blon po rig pa can gyi brgyud pa 'byung ba'i ched du mtshar sdug gi lang tsho can zhig jo mor byin kyang na ba ltar byas te ma
'brel bar blon po'i nad la phan pa'i lto bcos su/ dar zab bsregs pa'i thal ba/ tsan dan bsregs pa'i sol mdung / lug gi mtsher khrag sogs mi 'grub pa bsgrub tu bcug pa dang
/ nas rnams brngos te sa bon du 'debs pa sogs thabs 'phrul du mas ma hA tsi na'i rgyal khams cham la phab ste thabs mkhas kyi bod du yong khar/ dA ri dra zhig la/ thag
ring gi ra pho rgya bo la ngo shes mi bya'o//kha rog sdod la ku co thong //nag po lcags mkhar thub nas yod//lung pa phu rdugs mda' rdugs su//thu ru cog brag khong la bzhog/dar
dkar sgril la dar nag rkyong //zla bas nyi ma'i rtsa ru sleb//ces rgya yul du ngan byas pa dang / khong rang thabs kyis 'ong ba sogs kyi log

skad kong jo dpon g.yog la springs so//de nas mgar gyis nad 'di bod kyi lha ma dga' bar 'dug pas lha gsol ba'i chas/ rta mog dro mgo dmar dang / tshwa chu byugs pa'i sha skam
sogs sta gon byas nas bod kyi ri mthong sar gyad mi bzhi dang bcas te 'ongs pa dang / mgar gyis gyad mi bzhi la sha skam byin pas skom pa'i nad mi bzod pas gdungs te/
chang gi btung ba mang por longs spyod pas/ ra ro ba'i bar du mgar gyis gyad kyi rta'i sug po bregs/ mtshon cha rnams bcag rta mog dro mgo dmar de zhon nas 'di skad zer ro//dar
zab me la bsregs pa'i thal ba de//rgyal po nye ring can de'i na bza' mdzod//snye ma 'bru med thal ba nag po de//btsun mo ser sna can de'i brgyags phye mdzod//nags
la me rgyab sol ba'i mdung shing de//rgyal bu lus rtsal can de'i mdung shing mdzod//lug la mtsher khrag med par bsad pa de//lha yi drung du sdig bshags smon lam bya//lus
la nad med lam du nyal ba la//sngas mgor sman pa bos nas ci zhig bya//kho bo mi sdod rang gi yul du 'gro//zhes zer nas 'ongs pas/ sgo gdong sgo mo'i rtsar kong jo dpon g.yog
gi rjes zin skad do/ / de ltar thabs sna tshogs kyis rgya mo bza' kong jo bod rgyal po'i btsun mor thob pa mthong ngo // smras pa/

legs lam mchog gi man shel gsar pa'i gos//klubs pa'i mi bdag thugs rje'i lcags kyu yis//rgya bal phun tshogs dngos kun bsdus pa na//gser mngal can yang 'dud snyam 'phyang mo
nyug/ngal ba med par mkha' dbyings lus phra mas//bzhin ngos 'khor los sgyur thabs smin ma'i glog/kun gyi gzigs mor mtshar ba'i 'phreng ba 'dis//rgyal thabs rdo rje'i gzegs
ma 'phros snyam byed//e ma ri dwags mig can 'bum phrag gi/byed pos lang tsho'i tshogs kun bsdus pa'i dpyid//rin cen btsun mor grub pa'i phan bde'i nor//bod 'bangs yol
go'i nang du 'phyur bur gtams//de nas kong jo 'khor bcas rnams lha sa'i phyogs so sor 'khod pa'i skye bo rnams la sprul pa'i dbang gis mthong snang mi 'dra ba du ma byung
yang / don du byang phyogs nas byon te lha gcig rtsis kyi gtsug lag la mkhas pas/ bod srin mo gan rkyal du 'gyel ba'i dbyibs su gzigs/ klu'i pho brang gi steng du jo bo
bzhugs na non par mkhyen nas/ de nyid du sku'i phyogs bzhir ka ba btsugs nas/ dar gyi yol bas mtha' bskor te/ jo bo shAkya mu ni la mchod pa'i rol mo dri za'i rgyud mang
lta bur dkrol bas/ bal mo bzas ci yin snyam nas pho brang gi rtse nas bltas pas/ kong jo dpon g.yog byon pa mthong nas/ phrag dog ste/ rgyal po dang kong jo mjal ba'i gegs
byas par/ blon po

mgar gyis khri btsun la/ kong jo spor thang gi rtsis la mkhas pa'i dbang gis gtsug lag khang gi sa dpyad sogs 'dri dgos pas/ rgyal po dang mjal du bcug pa 'thad ces gros btab
nas/ mjal 'phrad kyi dga' ston 'chi ba med pa'i dpal la 'gran pa byas pa'i dus su/ bal bzas/ rgya mo 'un shing kong jo khyod//dka' las byas nas snye bos bkug/bod kyi yul
du byon na yang //nga ni snga bas chen ma yin//zhes sogs smras par/ kong jos/ 'gran pa'i 'gran sems med mod kyang //khyod kyis 'gran no zhes smras pas//them pa snga brgal
chen ma khyod//lha khang rgya mtsho'i stengs su bzhengs//zhes sogs kyi lan brjod pa'i chen chun gyi gtam byung skad/ de nas lha gcig khri btsun gyis btsan po la lha khang
rtsig pa'i gros zhus pas/ khyod rang gang legs su brtsigs shig gsungs pa ltar/ la gdong gi ne'u'i khar brtsigs par mtshan mo lha 'dres bshigs pas/ g.yog mo zhig la gser
phye bre gang bskur nas/ kong jo la rtsis byed par zhus pas/ spor thang brgyad cu skor gyis steng nas brtsis pas/ kha ba can gyi yul 'di srin mo gan rkyal du 'gyel ba
lta bur

'dug pa las/ 'o thang gi mtsho 'di srin mo'i snying khrag dmar lcags kyi ri 'di snying gi rus pa'i rnam par 'dug na'ang / mtsho'i steng du shAkya mu ni bzhugs pa dang / ri'i
rtser rgyal po'i pho brang yod pas non cing / de dag gi mtha' skor na sa dpyad skyon yon gnyis las/ yod tan ni/ shar na mchod sdong btsugs pa 'dra ba/ lho na rin po che'i
mchod rten 'dra ba/ nub na manydzi'i steng na dung phor bzhag pa 'dra ba/ bang na padma kha phye ba 'dra ba ste/ khyad par du 'phags pa'i ri bzhi/ de'i nang bskor du nyang
bran 'phan dkar gyi ri la gdugs/ mal grong gi ri la nya/ mdongs mkhar gyi brag la padma/ grib kyi 'khyags rum la dung / rdzong btsan gyi ri la bum pa/ yug pa'i ri la
dpal be'u/ 'phan dkar gyi ri la rgyal mtshan/ brang phu'i brag la 'khor lo ste bkra shis pa'i rtags brgyad/ lcags kha ri/ shug pa gdong / ra kha brag jo mo ze rnams la gser
dngul zangs lcags kyi gter kha/ shar gyi stag dga' gdong 'og ma/ lho'i g.yu 'brug gtsang chab/ nub kyi bya rti bu gdong / byang gi rus sbal pha bong kha/ mdor na gnam
la 'khor lo rtsibs brgyad dang / sa la padma 'dab brgyad de gtsug lag khang rtsig pa'i yon tan phun sum tshogs pa yod la/ 'on kyang skyon ni/ shar bye ma'i ri la srin mo
'doms bzed pa lta bu/ lho na sdig pa gzan la rub pa 'dra ba/ nub shun gyi brag la bdud bya ra byed pa lta bu/ byang nyang dogs kyi bar na glang po che g.yul du zhugs pa
lta bu'i ri/ shar lho mtshams na btsan gyi rgyu sa/ lho nub mtshams na 'dre'i 'du phung / byang na ma mo'i nyal sa/ gzhan yang skum pa ri la chu srin dre'u khrid pa 'dra
ba/ gnam sgo phye ba gnam ral gri 'dra ba/ sa sgo phye ba phag pa'i sna 'dra ba sogs sa dpyad ngan pa rnams gnon par byed pa'i thabs su/ thog mar rgyal po yab yum gsum gyis
skyid shod nyang bran pha bong khar sgrub pa mdzad nas/ sgrub pa'i

rtags thon pa dang/ srin mo'i yan lag dang srin lag gnon par byed pa la/ g.yon ru khra 'brug g.yas ru gtsang 'gram/ sbus ru bka' tshal/ ru lag grum pa rgyang gi lha khang ste/
mtha' 'dul gyi lha khang bzhi/ kong po bu chu/ lho drag mkho mthing / byams sprin dge rgyas/ byang pra dum rtse ste/ yang 'dul gyi lha khang bzhi/ khams glong thang sgrol
ma/ spa gro skye chu/ tshal rigs shes rab sgrol ma/ tshangs pa rlung gnon te/ ru gnon gyi gtsug lag khang rnams brtsigs/ sngar bshad pa'i nye skor gyi sa'i dgra ngan
pa rnams la mchod rten/ rdo'i seng ge/ dbang phyug gi rten/ bya khyung / dung dkar sogs kyis bcos/ de rjes mtsho bsubs pa'i steng du gtsug lag khang brtsigs te rgya bal
gyi lha rnams bzhugs na sangs rgyas kyi bstan pa dar zhing / phyis dbon sras rnams kyi ring la'ang dge 'dun gyi sde dang mdo rgyud kyi bshad sgrub 'phel rgyas su 'byung bar
'dugs gsung / g.yog mos 'phrin snga phyi rnams nor zhing 'ga' zhig 'tshib pas/ khri btsun gyis ra la sa bkal nas mtshor blugs pas rnyog ma long du song nas zubs su ma
'dod pas/ rgya bzas ngan bslabs par go nas/ rgyal po la zhus pas/ de ma thag tsan dan gyi sku la gsol ba btab pa dang / spyan g.yas las 'od zer byung nas mtsho thams cad
khengs pa gzigs pas/ rgyal pos khri btsun dang lhan cig tu mtsho 'gram du byon nas gser gyi sor gdub mkha' la 'phangs pa gang babs su lha khang gi rmang 'ding bar dmod bor
te bskyur bas/ mtsho nang du babs te 'od kyi dra bas gang bar/ rgyal po'i zhal nas lha gcig khri btsun/ bal po'i rdo bzo bas 'od kyi dra ba'i rjes su rdo rgyob cig gsungs
pa ltar byas pas/ rdo'i spe'u mchod rten lta bu zhig byung bar/ me chu'i gnod pa mi 'byung ba'i ched du rdo rje'i mjim pa byugs pa'i shing rnams kyi rtse gtad pa'i khar
khro chu'i pha gu bkram/ srubs rnams mkhar ba'i

chus bsdams de'i steng du so phag dang sa bzang ba rim pas btab nas mtsho bsubs te/ chos rgyal dgung lo nyer lnga pa chu mo glang gi lo la 'phrul snang gtsug lag khang gi rmang
btings nas brtsigs kyang / sngar kong jos brtsis pa'i bcos thabs rnams ma byung bar brten/ lha 'dres bshig pas slar kong jo'i rtsis rnams zhib par rgyal po'i snyan du
gsan shin tu dgyes te skyid shod nyang bran pha bong kha'i brag steng du sa phag khro chu la sbyar nas mkhar dgu thog yod pa brtsigs nas phyogs bzhir lcags thag btags/
brtan par byas te sgrub pa mdzad pas zhag bdun na rigs gsum mgon po mkha' la byon nas/ khyod kyis smon lam rgya chen po thob cig nged kyis smon lam mtha' dag 'bad med du
'grub pa'i dpang po byed pa yin gsungs nas rdo la thim pa'i rang byon bal po'i lha bzo bas ji bzhin brkos pa deng sang yang lus can kun gyi 'dren byed kyi dga' ston du gsal
bar yod cing / de nas btsan pos sprul pa bkye ste/ mi 'gyur ba'i gzer gyi gtsug lag khang bcu gnyis brtsigs/ lha ma srin gdug pa can rnams kyi dpung rnams bzlog pa'i phyir
du rgyal po rang gi sku tshad dang mnyam pa'i thugs rje chen po'i sku zhig bzheng bar dgongs te/ tsan dan sbrul gyi snying po bdar ba'i phye ma dang / gnas chen brgyad
kyi sa/ chu bo nai ranydza na'i bye ma rnams ba dmar mo'i 'o mas sbrus pa'i 'jim pa rnams sta gon byas te/ bal po'i lha bzo khre ba zhes bya bar bzheng ba'i bka' gnang
bar nang par spyan ras gzigs bcu gcig zhal gyi skur grub nas gda' bas/ rgyal pos lha bzo ba la sku 'di shin tu legs te tsan dan gyi sku dang mchod sdong thugs kar bzhugs
rgyu yin pa la gsungs pas/ de ma thag zhabs g.yon pa'i sham thabs pus mo'i gong du brdzes te zhabs mthil las byung ba'i 'od zer gyis de rnams drangs te thugs kar thim mo//

de nas lha khang rtsig par mngon du phyogs pa na lho nub gla ba'i tshal na lha ma srin rnams 'tshogs te/ 'dre sgang po bdud mi zan bya ba gcig na re/ buddha dharma saM gha
zer ba rnams la skyabs su 'gro ba'i srog gcod/ sngar brtsigs pa'i lha khang bshig chos byed zer ba la rims nad dang / bod khams su lo nyes gtong ba'i mdun ma byed pa rgyal
pos gzigs nas/ rang byon thugs rje chen po la gsol ba btab pas/ jo bo bzhad pa'i zhal nas 'od zer byung ba mer gyur/ khros pa'i zhal nas 'od zer byung ba rta mgrin dang
bdud rtsi 'khyil par gyur/ khro bo me dang bcas pa skar mda' 'phangs pa ltar song 'dre'i 'du phung bshig nas/ dus mtha'i rlung dang me'i shugs la 'god par nus pa'i rdzu
'phrul gyis gdug pa can mtha' dag phyi'i rgya mtsho'i pha rol tu bskrad/ zla ba tshal gyi brag la snang ba mtha' yas/ kha sarpa Ni/ rta mgrin gsum rang byon du byon pa ji
lta ba bzhin bal po'i lha bzos gsal bar brkos so/ / de nas rgyal pos sprul pa mtha' yas pa bstan te char zim bu 'bab pa'i na bun gyi 'phreng ba 'khrigs pa'i ngang du gtsug
lag khang rnams brtsigs nas/ nang par sprul pa rnams kyis shing bzo byed pa'i skabs/ khri btsun rang gis zhal skyem 'dren du byon pa la/ g.yog mos sgo srubs nas bltas
pas/ dar thod can gzhan las che ba zhig la 'dren gyi 'dug pa mthong bas/ sprul pa kho nar 'dug ces bgad pas/ rgyal po spyan yengs nas ste'u kha thal bas seng ge brgya'i sna
bcad/ gzong kha thal bas bug pa brgya phub/ sog le kha thal bas ka ba brgya'i zur nyams skad/ de'i mtshan 'og khang gi thog phub/ de nas khri btsun gyis bal yul nas bzo
bo mkhas pa du ma bos nas/ steng khang rnams bzhengs pa dang dus mtshungs par kong jos rgya'i bzo bo mkhas pa rnams bkug nas ra mo che'i gtsug lag khang bzhengs te/ thugs
rje chen po 'jig rten

dbang phyug yab yum gyi ye shes sgyu mas sprul pa'i gtsug lag khang chen po rdzogs par grub nas/ ji srid rta bdun gyi dbang pos gdung byed kyi yul de srid skye rgu kun la phan
pa dang bde ba bla na med pa 'byung ba'i sgo dam pa mdzad do// de nas rgyal pos 'phrul snang gi gtsang khang byang ngos su rang byon thugs rje chen po gtso 'khor spyan
'dren pa'i sta gon mdzad pas/ mtshan phyed la pho brang gi mthongs khung nas gshegs te gtsang khang byang mar phebs/ nang par rgyal po 'khor bcas kyis lha rnams spyan 'dren
pa'i bya ba la zhugs pa'i tshe sku rnams mi snang bas the tshom du gyur pa na/ sprul pa'i ne tso zhig gis sngar gyi rgyu mtshan rnams brjod pas don la gnas par gda'
bas rgyal po dgyes te/ lha dang mi las khyad par du 'phags pa'i dngos bshams yid kyis sprul pa'i chu 'dzin gyi 'phreng ba mtha' klas par 'khrigs pa las/ mchod pa'i gru char
mi zad pa'i bdag nyid can gyi legs byas kyi myu gu skal bzang skye rgu'i dpyid du smin par mdzad do/ / de nas ra sa'i gtsug lag khang gi gtsang khang dbus mar de bzhin
gshegs pa mi 'khrugs pa gtso 'khor dgu/ gtsang khang g.yas la sangs rgyas snang ba mtha' yas gtso 'khor dgu/ gtsang khang g.yon du byams pa chos kyi 'khor lo gdan drangs
te 'khor du sgrol ma brgyad/ gtsang khang lho na jo bo mi bskyod rdo rje gdan drangs pa'i 'khor du khro bo dang gnod sbyin stobs ldan gyis bskor ba/ gtsang khang byang du
rang byon thugs rje chen po gtso 'khor gsum gyi steng du yi ge drug pa/ don zhags/ kha sarpa Ni/ 'jig rten dbang phyug rta mgrin/ bdud rtsi'i 'khyil pa rnams bzhengs/ klu
sbrul mgo nyi shu/ dga' bo/ 'jog po/ gnod sbyin nA ga ku be ra/ dri za zur phud lnga pa/ dpal lha mo rnams so sos bskul ba bzhin bzhengs/ gzhan yang bon dang sgrung gi
gtam rgyud las byung ba'i bkod pa mtha' yas pa yang bri bar

mdzad/ ra mo cher shAkya mu ni gtso 'khor rnams bzhugs su gsol te/ thugs rje chen po 'jig rten dbang phyug gi rmad du byung ba'i zhing khams dam par bde bar gshegs pa zhi ba
dang khro bo'i lha tshogs rnams kyi dkyil 'khor gyi 'khor lo kun gsal bu mo'i 'gram par rlung gi rgyal mtshan gyis 'khyud pa ltar rnam par bkra zhing / mdzes sdug rngam
marjid kyi rnam 'gyur grangs med pa 'dren byed kyi yul du chog mi shes pa ston par mdzad pa'i mchog gsum dam pa'i sku brnyan gyis gang ba'i ra sa 'phrul gyi gtsug lag khang
zung la rab tu gnas pa'i dga' ston gyis mchod pa'i yo byad bkod pas khyad par du 'phags pa bshams nas/ chos rgyal yab yum blon 'bangs rnams kyis phyag tu me tog gi 'phreng
ba bzung ba dang bcas bden tshig gi smon lam rgya chen po'i rta bdun gyi drangs pas/ bde stong gnyis med zung du 'jug pa'i 'gyur ba med pa mchog gi dbyings las/ rang
snang lhun gyis grub pa'i gzhal med khang chen po nas/ bde bar gshegs pa zhi khro rab 'byams kyi nyin byed dbang po 'gog pa med par rgyu bas/ mtha' 'khob bsil ldan gyi
sa gzhi kun la/ rgyal ba'i bstan pa padma dkar po'i 'dab brgya rnam par rgod pas bod 'bangs ra yig gnyis pa'i tshogs kun dga' ba'i gar dang snyan pa'i dbyangs kyi nga ro
srid rtse'i bar du sgrogs par gyur to// smras pa/ ma smad legs byas mngal gyis lci ba'i khur//ngo mtshar snying po ye shes sgyu ma'i gar//phan bde zla shel gsar pa'i ga pur
thigs//'bum phrag 'dzag pa'i rnam par dkar ba'i rgyun//gcig tu bsdoms pa'i ke la sha yi chus//srid 'dir 'khor ba'i ma rig dri ma'i tshogs//

drungs nas phyung byed lha ldan yid bzhin dbang //bde legs snang ba'i gzi byin 'od du 'bar//de phyir rna ba brgyad pa pad dkar mig/mgrin sngon mig stong can sogs 'chi med rnams//snyim
par rmad byung mchod pa'i tshogs rnams kun//thogs te lha lam khyon kun dog por 'god//de nas rgya bza' dang bal bza' gnyis la sras ma byung bar/ ru yong bza' dang
/ zhang zhung bza'/ mong bza' khri lcam rnams khab tu bzhes par/ sngon ma gnyis la sras ma byung bar/ brag lha dang / thim bu lkog gi lha khang bzhengs/ mong bza' la
sras gung ri gung btsan 'khrungs/ yum sras gnyis kyi rten skal du 'phags ma sgrol ma'i dbyibs can gyi ri/ dpal gyi yer pa'i lha khang bzhengs/ lo bcu gsum lon tshe rgyal
sar dbang bskur/ btsun mo 'a zha bza' kho 'jo mong rje khri dkar ti shags bya ba khab tu bzhes pas sras mang srong mang btsan 'khrungs/ gung ri gung btsan dgung lo bco brgyad
lon nas gshegs/ bang so don mkhar mdar brtsigs/ slar yab rgyal pos rgyal srid bzung ste/ mi bsrun pa'i skye bo rnams yang dag pa'i khrims la 'jug pa'i slad du/ mi 'ga'
zhig gi mig bton pa dang / mgo lag bregs pa sogs lcags ri'i kha na rgyun mi chad par sprul pa'i dus/ thugs rje chen po bod kyi rgyal por yod pa'i lung bstan byung ba la
brten nas/ ched du 'ongs pa'i li yul gyi dge tshul gyis/ khrims bcad pa'i mgo lag mthong bas/ log lta skyes pa bsal phyir a mi de wa bstan cing dam pa'i chos kyis tshim
par mdzad nas/ skad cig la li yul du sleb pa'i rdzu 'phrul mdzad pa dang / khra 'brug

gi mchod rten rtse lnga'i drung na rab byung gi rtags can hrul po zhig la phyag mdzad nas/ nga bod kyi rgyal po zhig gis bstan pa la bsams te khyod la phyag btsal ba ngo mtshar
ram gsungs pas/ rab byung des mchod rten sor mo'i rtse la blangs te 'di ngo mtshar ram zer bar/ lan du rgyal pos a mi de wa bstan pas/ btsun pas gri gug gis brang kha
phye nas sangs rgyas sum cu rtsa lnga bstan pa sogs dpag par dka' ba'i rdzu 'phrul mdzad cing / rgyal pos kyang ka ba shing lo can na chos gter/ seng ge lag zan dang sbrul
mgo can la drag sngags/ bum pa can la rin po che'i gter/ klu khang na klu gter dang rin po che ratna de wa/ dkyil 'khor 'og la rin po che stag sha chu dar gyis bsgril/
sbrul lpags kyis gtums pa/ them pa'i nye skor na bai DU raya'i lhung bzed rnams sbas/ skal ldan rnams la thugs rje chen po/ rta mgrin/ gshin rje'i gshed sogs yi dam gyi
lha mang po'i zab chos dang / ma 'ongs lung bstan/ rje 'bangs yongs la zhal gdams mtha' yas pa stsal pa phal cher yi ger btab nas/ rgyal po'i bka' bzhin blon po rnams kyis
gter du dkor mdzod dang rta mgrin gyi zhabs 'og tu sbas so// de nas thun mong zhes pa lcags pho khyi'i lo la las can 'ga' zhig gi snang ngor chos rgyal yab yum gsum gtsang
khang byang mar byon nas gsum ka 'od kyi gong bur byas te thugs rje chen po'i thugs kar thim par/ mong bza' khri lcam gyis/ rgyal po yab yum gsum de ltar mdzad na/ nged
bod 'bangs rnams ji ltar byed ces smre sngags bton pas/ thugs rje chen po'i thugs ka nas rgyal po dang / nu ma gnyis nas khri btsun dang kong jos dbu nyug mdzad de zhal
gdams 'ga' zhig gsungs so/ / de nas da lta'i rab byung bcu gcig pa'i chu lug 'di yan la lo dgu brgya dang sum cu rtsa gnyis song / de nas

thugs rje chen po rang byon lnga ldan gyi thugs ka las 'od zer ston ka'i zla ltar dkar ba shar nas/ gtsug lag khang gi phyi nang thams cad gsal bar byas pas bskul te rta mgrin/
sgrol ma/ sman bla/ byams pa chos 'khor/ jo bo mi bskyod pa/ rme ba brtsegs pa/ 'od dpag med/ mar me mdzad rnams kyi thugs ka las 'od zer sna tshogs pa 'phros te/ 'phrul
snang gi bar mtshams med par khyab pas 'od zer 'phros pa'i lha brgyad du grags so/ / dus der blon po sna chen po dang khri lcam gnyis ma gtogs med pas/ slar gzhan rnams
'phrul snang du 'tshogs te the tshom du gyur pa na/ sngar gyi byung tshul rnams bshad pa dang / thon mis li yul gyi dge tshul dang / khra 'brug gi sprang ban la rgyal
pos sprul pa bstan pa'i lo rgyus bshad pas nges shes su gyur/ 'on kyang bod 'bangs byings kyi snang ngor bran mo zhig rims nad kyis btab pa bal mo bza' la dgos/ de las chos
rgyal dang kong jo gnyis la yang mched de/ yab yum gsum ka 'phan yul zal mo'i sgang du gshegs pa'i pur yar klung 'phyong rgyas su spyan drangs te bang so brtsigs so//chos
kyi rgyal po 'di nyid kyi ring la rgyal ba'i sku gsung thugs kyi rten dang brten pa'i gtsug lag khang bzheng ba/ dam pa'i chos bsgyur ba dang / thos bsam sgom gsum sogs
kyi srol legs par btod pas/ rang cag gangs can pa rnams kyis ni 'di nyid kyi bka' drin 'dzin ma'i khyon mtha' dag yid bzhin gyi nor bu rin po ches bkang yang 'khor ba'i
thabs rnyed pa ma yin no/ / chos rjes bsod nams grags pas/ rgyal po 'di nyid kyi ring la bstan pa'i dbu brnyes par 'chad pa ni deb ther yig tshang sogs la zhib cha dman
zhing / rtog dge'i rig pa tsam gyis rang bzo la thal ba'i skyon yin no/ / de yang rgyal po bka' chems dang lung bstan mdzad pa'i nang du/ bstan pa rin po che

'dzin pa dang / khyad par 'phrul snang gi gtsug lag khang 'di la phud dud mdzad pa'i dam pa rnams kyi lung bstan mtha' yas pa yod pa'i khrod nas/ dge slong byang sems shar
phyogs sku 'khrungs pa'i// gsang sngags 'chang zhing rnal 'byor chen po ni// snying po'i mtha' can skyes chen dam pas ni// zhal yang bsgyur zhing rnyed bkur dam pa mdzad//
ces pa'i don shar phyogs btsong kha'i yul du sku 'khrungs shing 'jam dpal snying po'i mtshan can gyis shAkya mu ni sprul sku longs skur zhal bsgyur zhing / cho 'phrul gyi
mchod pa rgya chen po mdzad tshul gyi rgyal ba btsong kha pa chen po'i lung bstan mngon sum gyi tshad mas grub pa la/ dpa' bo gtsug lag 'phreng bas/ byang chub sems dpa'
shar lhor sku bltams pa// zhes bcos byas nas/ dwags po sgam tshul gyi lung bstan du smra ba ni/ rang nyid chos brgyad kyi chang gis bag med du myos shing / blang dor la
blta ba'i mig phyogs lhung drag po'i rab rib kyis ldongs pas/ rang dang rjes su zhugs pa mtha' dag gtam ya mtshan can du 'dod kyang / don du mkhas pa'i dbang po 'jam mgon
sa skya paNDi ta'i gsung las/ blo ngan las la spyod pa la/ / rang gi 'bad pas thob par sems/ / khyi rgan ya rkan phug pa'i khrag / rus pa'i bcud du bsgoms nas 'cha'/ /
zhes pa ltar shes ldan rnams kyi brtags tshe bzhad gad kyi gnas te/ sgam po tshul khrims snying po gnyal bod snyir 'khrungs pas/ lho rgyud gnyal zhes kun la grags shing
/ mkhas pa kun gyis gleng ba'i lung bstan la bzo bcos byed pa ni byed pa po rang nyid blun por dngos su bstan pa'i phyir na tshig gzhan rnams la legs nyes kyi rtog dpyod
bya ma dgos so/ / gzhan yang chos kyi rgyal po thugs rje chen po'i thugs kar thim pa'i skor der gtam rgyud sngon ma 'ga' zhig gi lugs bskyar ba las/ rang lugs dang gzhan
lugs kyi dbye ba phyed pa'i chos rab tu rnam 'byed kyi shes

rab kyi dpyad pa med pa'i dgos med kyi tshig tshogs sogs kyis mtshon pa la rmongs pa rnams yang dag par 'dod srid na'ang / blo ldan dag ci'i phyir rjes su 'jug ste/ mi gtsang
ba'i ngan skyugs kyi phung po la khyi phag sogs kyis longs spyod na'ang / mi'i 'gro ba su zhig gis za bar mi byed pa bzhin no//de nas dbon sras/ mang srong man btsan gyis
rgyal srid bzung / dus der rgya rnams kyis sprul pa'i rgyal po ma bzhugs par shes nas dmag 'ongs pa 'phrul snang du sleb pa dang / rme brtsegs kyi sku las sprul pa'i
dmag byung bas phyir bros/ de'i lan du mgar gyis bod dmag 'bum tsho khrid nas rgya rnams bcom/ mgar yang dmag thog tu grongs/ de nas slar rgya dmag gi skad chen po byung
bas jo bo lho sgo med long can du bcug sgo la zhal ba byas nas 'jam dbyangs kyi sku bris/ mi ring bar rgya dmag rnams lhags te po ta la'i pho brang me la bsregs/ jo bo shAkya
mu ni 'khyer ma thub kyang mi bskyod rdo rje snga dro gcig gi sar gdan drangs so/ / mang srong dgung lo nyi shu rtsa bdun la gtsang gi bar snang sgang du gshegs/ bang
so gung srong gi g.yon du brtsigs/ rje de la 'bro bza' khra bo khri ma lod khab tu bzhes pa'i sras 'dus srong mang po rje rlung nam 'phrul gyi rgyal po yab 'das nas zhag
'ga' zhig song ba dang 'khrungs/ 'di'i ring la rngog ring la nag pos glang po che'i phru gu theg pa/ rngog gling gam gyis g.yag grus po che theg gnon rgyal mtshan gyis
mda' ste'u kha mas bya khra'i sked pa bcad/ dbas rgod ldongs btsan gyis mig rgyang gsum la mda' rgyang gis sleb/ 'gos g.yag chung gis sha ba'i rlid bu bye mas bkang ba klad
la bskor/ cog ro 'brong shor gyis 'brong 'thur du brgyugs pa gyen la 'then/ gnon khri bdun g.yu sbyin gyis rta g.yang la mchongs pa gyen la 'then nus pa ste/ rtsal po
che bdun byung / bang so mang srong g.yon du brtsigs/

rje de dang mchims bza' btsan mo rtog ge'i sras khri lde gtsug brtan mes ag tshoms pho brang ldan mkhar du 'khrungs/ chos rgyal srong btsan sgam pos/ da ste gdung rabs lnga
na nga'i dbon sras rgyal po lde zhes bya ba'i ring la dam pa'i chos 'byung ba'i lung bstan zangs kyi byang bu la bris pa brnyed pas/ rang nyid du go ste/ gangs ti se nas
paNDi ta sangs rgyas gsang ba dang sangs rgyas zhi ba gnyis gdan drangs kyang ma 'drongs/ 'on kyang pho nya bas theg pa chen po'i mdo sde lnga blo la bzung nas 'ongs pas/
glegs bam lnga po bzhengs te/ bzhugs khang du brag dmar mgrin bzang / brag dmar ke ru/ gsang mkhar brag mchim po sna ral/ ma sa gong gi lha khang dang lnga bzhengs/ rgya
yul king shi nas gser 'od dam pa dang 'dul ba las rnam par 'byed pa dang / sman dpyad kyi rigs 'ga' zhig bsgyur/ li yul nas rab tu byung ba spyan drangs nas gus par mdzad
kyang bod kyi mis rab tu byung ba ni ma byung / phying ba stag rtse nas nor khyad du 'phags pa g.yu zhig rnyed/ 'jang mo khri btsun khab tu bzhes par sras 'jang tsha lha
dbon zhes pa lta bas chog mi shes pa'i mdzes sdug can zhig 'khrungs par bod na de'i gtsun mor 'os pa'i na chung ma rnyed pas/ rgya rje yag 'jam li khri bzher lang ma'i
sras mo kong jo bsu ba'i skyes kyi dngos po dang pho nya mngags par legs nyes ston pa'i me long zhig yod par bltas pas yar klungs kyi yul dge bcu'i yon tan yongs su tshang
zhing / rgyal bu de lha'i khye'u ltar mdzes pa zhig tu mthong nas byon na'ang / gnyags kyi bu mo ma blangs pa'i 'khon gyis gnyags khri bzang yang 'don gyi rgyal bu bkrongs/
bang so mu ra ri la brtsigs/ dus der kong jos me long la bltas pas/ rgyal bu bzhin mi sdug pa zhig tu mthong ba bzhin bod nas gtam ngan pa skyel mi byung na'ang byon/
jo bo rgyal rabs gsum du mun par bzhugs pa lho sgo me long

can nas bton te gtsang khang dbus mar bzhugs su gsol nas mchod pa btsugs/ mchims phur mes ag tshoms kyi btsun mor mnga' gsol lo// smras pa/ legs byas sa 'dzin dbang pos bsrubs
pa'i 'phags mchog thugs rje'i chu gter las//mngon par thon pa'i srong btsan nyin byed nub phyogs chu lha'i ltor gzims kyang //slar yang khri srong bsil sbyin mkhan po
dbang phyogs ri bo'i spor son pas//phan dang bde ba'i kun da bzhad do lus can gnyis skyes gar byos kye// bgrod dka'i yul kun ngal ba brgya phrag gis//dA ri dra bzhin myul
bar ma phyin kyang //brtan g.yo'i chos kyi gnas tshul kun 'char ba//skyes thob shes rab me long gsar pa'i drin//! de yang mgon po zur phud lnga pa'i 'phrin las su wa rNa'i
'khor lo'i lta ba lhun gyis grub pa'i mchod sdong chen po bod kyi rgyal po'i rigs kyi skyes bu mi'i khyu mchog tu 'phags par sprul nas lugs zung gi rtsibs stong thogs
pa med par 'khor ba'i ched du yab khri lde gtsug brtan dang / yum kong jo gnyis kyi sras su sna tshogs zhes pa chu rta'i lo pho brang brag dmar du rgyal po khri srong lde'u
btsan sku bltams/ dus der rgyal po'i btsun mo rnam snang bzas kyang

rgyal po'i sras shig mngal du chags pa skad zer nas kong jo'i sras phrogs te khong rang las skyes pa ltar byas pas/ rje blon rnams the tshom du gyur pas zhal lce gcod pa'i
spobs pa ma byung zhing / kong jo yid ma rangs par bod kyi sa dpyad bzang ba 'ga' zhig nyams su bcug mi ring bar sras zhabs 'dzugs kyi dga' ston la btsun mo gnyis kyi pha
ming dang blon 'bangs rnams 'tshogs pa'i dbus su/ rgyal pos 'bras chang gis bkang ba'i gser gyi phor pa sras kyi lag tu gtad de/ snod gser skyogs chang gis gang ba 'di//bu
khyod rang gi zhang po'i lag tu thod//ma gang yin gyi yid ches de la byed//gsungs pas/ sras kyis rin po che'i phor pa rgya rnams kyi lag tu gtad nas/ nga khri srong lde
btsan rgya tsha yin//rnam snang gang gi don mi 'tshal//gsungs pa dang / kong jo yid rab tu dga' ste/tshe sngon ma'i las kyi 'phen pa yis//nga rgya nas 'ongs pa'i bu mo
la//rje 'gran med rgyal po'i sras shig 'khrungs//zhes sogs kyi gtam smras nas/ sngar sa dpyad nyams su bcug pa rnams bsos skad/ dpa' bo gtsug lag 'phreng bas/ chos rgyal
'khrungs lo la sba bzhed bu

ston gyi lugs sogs yig tshang mang po zhig gi 'dod pa bskyar zhing / sba bzhed kyi lugs de 'khrul par bshad ma thag tu/ sba bzhed kyi gtam rgyus tshang bar bris pa la/ rang
lugs 'thad ldan du bzhag pa dang / gzhan lugs mi 'thad par dgag pa'i rnam dbye med par mig gis mthong tshad dang rna bas thos tshad yi ger bri ba ni sos dus kyi nyi ma 'phul
byed kyi thabs ni yin mchis/ mkhas pa chen po bu ston zhabs kyi gsung phal cher tshad mar gda' bas/ rgyal po sa rta la 'khrungs par gsungs pa 'di yig mkhan gyis nor
ba'i rgyun 'byams pa zhig yin nam/ gang ltar chos rje bsod nams grags pa sogs 'ga' zhig gis/ rgyal po khri srong lde btsan sa rta la 'khrungs pa dang / chos rgyal srong btsan
sgam po me glang la 'khrungs par byed pa ni/ gtsug lag rtsis kyi gzhung lugs la blo gros kyi 'jug pa shar ba zhig gis brtags tshe lo grangs bcu gnyis tsam mi 'grig pa'i
mu cor gyi gtam du zad do/ / sras dgung lo chung ngu'i dus/ rgya yul du sang shi gtsug lag 'ga' zhig len du gtang bar lam du zhugs pa dang / rgya yul gyi ju zhag mkhas
pa zhig gis/ de ste zla ba gsum na nub phyogs nas bod btsad po'i pho nya rtags dang sha tshugs 'di 'dra ba 'byung zhes gzugs brnyan bris nas rgyal por gsol ba bzhin byung
bas/ rgya rje dgyes pa'i dka' stsal zhing / mthing shog la gser gyis bris pa'i glegs bam sogs bya dga' chen po gnang / dus skabs de dag na bod du yab rgyal po dgung lo
drug cu re gsum la gshegs/ bang so mu ra ri la brtsigs/ sang shi slar bod du yong ba'i lam du hwa shang mngon shes can zhig la bod kyi bde dog dris pas/ btsan po gshegs/
rgyal bu nar ma son/ bdud blon rnams kyis khrims bu chung bcas nas chos bsnub pa sogs kyi lung bstan/ 'on kyang rgyal bu nar son pa na glegs bam gsum po 'di rnams rim gyis
snyan du gsol/ za

hor gyi dge slong shanti rakShi spyan drongs shig ces zer ba yid la bzung nas hwa shang gcig khrid nas bod du 'ongs pa na/ ma zhang sogs kyis rgyal po sku tshe thung ba dang
bkra mi shis pa chos kyis lan pas chos byar med pa'i khrims bcas te/ shAkya mu ni rgya yul du skyel ba'i thabs byas kyang ma theg par sa 'og tu sbas/ 'phrul snang du bshas
ra byas/ dus der sna rnam khri thog rje thang lha 'bar bya ba rgyal bas/ lcog ro skyes bzang rgyal mgo byad bskams nas shi bas/ ltas mkhan dang mi phal cher gyis lha
sa 'og tu sbas pas lan zer bas/ skyid grong du bskyal/ brag dmar mgrin bzang bshig 'dug pas/ sang shis rgya'i glegs bam rnams mchim phu'i rdza la sbas/ hwa shang slog skabs
der sba gsal snang gi bu mo shi ba/ hwa shang gis ro'i khar mu tig mtshal gyis byugs pa'i mtshan ma byas bcug nas ma'i mal 'og tu sbas/ bu mo ma'i bur skye ba'i lung bstan
pa bzhin btsas pa'i skabs su kha na mu tig byung bas/ tshe phyi ma yod pa'i nges pa rnyed nas/ gsal snang chos kyi ched du lho bal du 'gro bar rje la gsol pas mang yul
gyi khang dpon du brdzangs/ sba bzhed du/ gsal snang mang yul du song ba'i rjes su sang shi rgya nag nas 'khor bar bshad 'dug pa dang / dpa' bo gtsug lag kyang de'i rjes
su 'brangs na'ang / gong 'og tshig gi 'gal 'du yod med ma brtags pa'i bab col te/ hwa shang ni rgya'i chos ston pa'i slob dpon yin zhing / chos khrims bshig pa'i don gyis
ra mo che'i hwa shang sogs bod na yod pa kun phyir bskrad zin/ gsal snang gi bu mo bur skye ba'i lung bstan byed pa po de sang shis gsar du khrid yongs pa'i hwa shang
der ngos 'dzin dgos pas/ snyigs dus kyi mkhas pa kun gyi gtsug gi nor bu gzhon nu dpal ba'i deb sngon dang / shes bya kun la gzigs pa'i spyan ldan sprul sku ngag dbang nor
bu'i chos 'byung bstan pa'i padma rgyas pa'i nyin byed du/

sang shi bod du sleb nas gsal snang stod du song ba'i go rim mdzad pa 'di 'thad do//mi ring bar rgyal bu sku nar son te/ mes rnams kyi yig tshang gzigs pas chos mdzad par dgongs
pa'i gtam mdzad pas sang shis sngar hwa shang gis lung bstan pa'i dus der go nas glegs bam rnams rdza khrod nas blangs te/ dge ba bcu'i mdo/ rdo gcod/ sa lu ljang pa
rnams gzigs su phul bas lta spyod dag cing zung du 'brel bar go nas dad de/ rgya me mgo dang kha che a nantas skad 'gyur byas pas ma zhang sogs kyis bkag chos blon rnams
kyi sang shi stod du brdzangs/ gsal snang gis byang chub chen po dang / na lendrar mchod pa byas/ mkhan po rin po che dang mjal te mang yul du spyan drangs/ gsal snang
gis btsad po'i drung du 'ongs nas mkhan po'i gsung dang rgyu mtshan rgyal por gsol/ ma zhang gi chad pa byung dogs nas gsal snang yibs su bcug btsad pos lkog tu 'gos rgan
sogs chos blon rnams dang dka' bgros nas/ mo rtsis pa sogs lung bstan mkhan po rnams la bya dga' byin te/ rgyal po rgyal srid dang bcas pa la chags chen po bdog pas/ de'i
rim gror blon po che ba zhig zla ba gsum gyi bar la dur du 'jug dgos par bsgrag tu bcug ste/ 'gos kyi rkang pa la bya rgod kyi lham gon pa sogs thabs 'phrul du mas ma zhang
dang lhan cig par dur nang du phyin nas phyir bros pas ma zhang gis bsnyabs kyang rgod spu snyim pa gang las ma byung / de ma thag dong kha bcad de/ rje blon kun chos
byed pa'i chad so byas/de nas rigs kyis mngon par mtho ba za hor rgyal po'i gdung las 'khrungs shing / ji lta ba dang ji snyed pa'i chos kyi brgyud gnas lnga rig pa'i nyag
phran gyis bkug pa'i mkhas pa mtha' dag gi bla na mtho ba rnam par dag

pa'i tshul khrims dri ma med pa'i ma la ya'i rlung bzhon gyis sdom brtson gnyis 'thung gi tshogs la dga' mgur spyod pa'i dpal ster ba/ bde stong zung du 'jug pa'i ye shes mngon
du mdzad pa'i grags snyan karNi ka'i cod pan phyogs kyi 'gram par 'god pa'i mkhan po rin po che bo dhi sa twa spyan 'dren pa'i pho nyar gsal snang brdzangs pa bzhin
rim gyis phebs te/ 'om bu tshal du mjal/ mkhan pos rgyal po la dge ba bcu dang khams bco brgyad la sogs pa'i chos mang po bshad pas/ bod kyi lha srin rnams khros nas dmar
po ri'i pho brang la thog brgyab/ lo nyes dang mi phyugs la nad chen po byung bas/ sdig blon rnams kyis 'go byas pa'i bod 'bangs phal cher gyis chos byas pas lan zer nas
mi dga' ba byas pas/ btsad pos rgyu mtshan mkhan po'i snyan du gsol pa la/ mkhan pos yab mes kyi ring la gtsug lag khang rten dang brten par bcas pa bzheng ba/ chos bsgyur
ba sogs mdzad na'ang / lha srin rnams ma btul bas/ btsan po 'ga' zhig gi sku tshe la bar chad dang / chos la sked nyag sogs skyon 'ga' zhig byung 'dug pas/ sa gzhi 'di
dag drag pos 'dul ba'i ched du/ o rgyan gyi slob dpon padma 'byung gnas zhes bya ba 'dzam bu gling na che ba'i rigs sngags mkhan zhig yod pa de/ rgyal po nyid dang sngon
mchod rten bya rung kha shor bzheng ba'i dus su smon lam gyis 'brel ba yod pas spyan drangs na/ btsad po'i rnam par dkar ba'i thugs kyi bzhed pa mtha' dag 'grub par lung
bstan nas/ mkhan pos bal por byon/ de nas slar btsan pos thabs la mkhas pa'i mdzad pas 'bangs mtha' dag chos bya bar khas blangs/ mkhan pos lung bstan pa de rmi lam du byung
ba ltar mdzad nas/ sangs rgyas snang ba mtha' yas kyi ye shes mchog gi zlos gar las sin dhu rgya mtsho'i gling du sku 'khrungs shing 'chi med tshe'i rigs 'dzin dang
phyag rgya chen po mchog gi dngos

grub brnyes pa/ dus gsum cig car du mkhyen pa'i slob dpon chen po mtsho las skyes pa'i rdo rje spyan 'dren pa'i pho nya snga rting du brdzangs shing / slar sna nam rdo rje
bdud 'joms sogs lam du bshad drag pos rin po che'i phyag rten dang bcas te mngags pas pho nya rnams ngal zhing dub pa slob dpon gyis mkhyen nas/ rdzu 'phrul gyis mang yul
gung thang du phebs pa na mjal/ slob dpon gyis nyi zla thang la phabs pa/ chu bo gyen la bzlog pa sogs sku'i bkod pa'i rdzu 'phrul mtha' yas pa bstan te pho nya rnams ldog
tu med pa'i mos pa brtan po thob/ phyag rten gyi gser rnams mnga' ris phyogs su gtor te/ ma 'ongs par bod du gser gyi 'dod rgu 'byung ba'i rten 'brel mdzad/ de nas rim
gyis lam du zhugs te phebs pa na/ bod kyi lha 'dre stobs po che phal che bas go mtshams par/ gsang ba gsum gyi mtha' klas pa'i nus mthus srog gi snying po blangs nas dam
la btags/ stod lung gzhong pa mda' ru phebs pa na/ lha bzang klu dpal sogs blon po rnams kyis bsu ba dang mjal nas dro 'debs par chu med pa la slob dpon gyi phyag 'khar
btab pas nyal 'gro'i rgyun babs pa/ gzhong pa lha chu grags/ de nas mnga' bdag rgyal po 'khor bcas bsu ba'i bkod pa rgya chen po dang bcas te mjal nas brag dmar mgrin bzang
du bzhugs/ slar mkhan po gdan 'dren gyi pho nya ba mngags te phebs/ dus der rje blon gtsug lag khang rtsig pa'i bka' bgros nas 'bangs rnams bsags te/ zhang po rgya'i yul
mthong ba'i mkhar zhig rtsig gam/ shel gyi mchod rten shar ri dang mnyam pa zhig rtsig gam/ gtsang po sbubs su 'jug gam/ lha khang bre tshad tsam zhig rtsig gam/ zhes
'dam ka btang bas gzhan rnams blo'i yul las 'das te lha khang rtsig par kha 'cham/ shAkya mu ni mang yul nas gdan drangs te 'phrul snang gtsugs lag khang du bzhugs du bcug/
slob dpon

bod du yun ring bzhugs ma bzhugs kyi lo rgyus du ma snang ba/ mchog dman gyi blo ngor shar tshul yin yang / rgyu mtshan ma go bar so so'i lugs la zhen te gtam sna tshogs smra
ba ni/ rje sa paN gyis/ mkhas pa rang gis dpyod shes kyi/ / blun po grags pa'i rjes su 'brang // khyi rgan ku co 'don pa na/ / rgyu mtshan med par gzhan dag rgyug / ces
gsung ba'i rnam thar 'dzin pa yin zhing / bya ba sprul pa'i sku padma dkar por grags pa'i snyigs dus kyi mkhas pa chen po de'i gsung las/ de ni dus gcig la sku'i bkod pa
sna tshogs ston pa'i rdzu 'phrul can yin pas/ de dag la go rim mi dgos kyi gtan tshigs su bsgrub dka' 'o/ / zhes pa ni rnam dpyod kyi rtsal dang ldan pa'i legs bshad kyis
gsung yin no//de nas slob dpon gyis sde brgyad thams cad dam la btags te lha 'dre rnams dga' ba'i mthun rdzas dang bcas/ dregs pa zil gnon gyi mgur gsungs nas nam mkha'
la rdo rje'i gar mdzad cing sa gzhi byin gyis brlabs/ rgyal pos dar dkar gyi na bza' gsol/ gser gyi sta re thogs nas rmang brkos pas khru gang tsam gyis 'og nas sa zhag
dkar ser dmar gsum ro phun sum tshogs pa bro ba byung bas btsan po thugs dgyes so/ / de nas mkhan pos gtsug lag khang gi bzo dbyibs kyi bkod pa mdzad par bzhed de/ sngon
mu stegs kyi rigs 'dzin zhig gis ro bsgrubs pas dngos grub len par nye ba na/ grogs rtags mtshan dang ldan pa zhig dgos pas/ dbus 'gyur 'chang gi dge slong sgrub pa po'i
dge tshul la ldan par shes nas/ gser gyi maNDal dge slong la rin du phul nas/ dge tshul dang lhan du sgrub khang du phyin te/ dge tshul la ro'i lce gcod tshul bslabs te/
lce gser gyi ral grir 'gro ba bzung nas yid la gang yod sar 'gro nus pas nged la thod/ ro gser du 'gro ba

khyod la rngan par byin no zer bas/ lce dar sham tsam pa lan gnyis su byung yang ma zin/ der mu stegs kyis/ ro lan cig 'ong ba de ma zin na/ nged rang gnyis kyis 'go byas pa'i
srid pa gsum gyi sems can gsod pas sgrims shig zer ba dang / lce sos bzung nas bcad pa ral grir gyur pa dge tshul gyis nam mkha' la dbyugs nas ri rab kyi khar phyin/
gling bzhi gling phran lcog dang bcas pa legs par bltas nas slar mu stegs la gtad/ ro gser du gyur pas yo byad byas nas/ ri rab gling bzhi gling phran dang bcas pa la dpe
byas nas bzhengs pa o tanta pu ri'i gtsug lag khang zhes bya ba ya mtshan can zhig yod pas/ de la dpe bya bar gsungs te/ dge byed ces pa chu pho stag gi lo la bsil ldan
kha bas bskor ba'i do rar 'khod pa'i lus can kun gyi bsod nams kyi zhing rlabs po cher gyur pa dpal bsam yas mi 'gyur lhun gyis grub pa'i gtsug lag khang gi rmang btings/
rgya khyon gyi tshad/ btsad po rang gi mda' rgyang gang bya bar gsungs pas/ blon po rnams kyis lkog tu bgros te/ rje'i mda' rgyang gang la gzhan gyi gsum yong bas de tsam
mi 'grub cing / bka' bcag pa yang mi rigs pas thabs shig byed par mthun te/ mda'i smyug sbugs su dngul chu blug pas gzhan gyi mda' rgyang gang dang mnyam pa byung la/ de
yang dbu rtse ri rab gling bzhi gling phran brgyad/ yaksha gong 'og nyi zla/ mthar lcags ri/ zur bzhir mchod rten/ sgo bzhir rdo ring khyad par jo mo'i gling gsum dang
bcas pa/ slob dpon gyis dregs pa can thams cad las la bkol bas nyin mis brtsigs pa bas/ mtshan lha 'dres brtsigs pa mtho bar gyur/ dus der rgyal po'i mnal lam du has po ri'i
rtser byon pas shAkya thub pa gtso 'khor dgu sangs rgyas dngos kyis byin gyis brlabs pa 'dug pa gzigs pas dgyes pa'i rnam 'gyur mdzad pa'i ngang la mnal sad de/ nang

par blon po khams pa go cha khrid nas gzigs par byon pas/ bye ma'i 'og nas rdo sku rang byung thon te gtsang khang du spyan drangs pas sa g.yos pa sogs ltas khyad par can byung
ba'i/ jo bo byang chub chen po nang rten du bzhugs pa'i ma hA bo dhis thog drangs/ 'og khang bar khang steng khang 'khor sa bar ma dang chen mo/ gling gzhan rnams kyi
bde gshegs zhi khro 'khor dang bcas pa'i sku'i snang brnyan thams cad 'dren byed kyi dga' ston rmad du byung ba'i zil mngar du gyur/ khyad par mchod rten dkar por ma ga
dha'i rgyal po'i sgo mdun gyi rin po che'i bum pa nas blangs pa'i bde bar gshegs pa'i gdung ring bsrel dang / mes kyi gnyan po gsang ba dang mdo lnga bzhugs pas byin rlabs
mchog tu che bar grags shing / 'gro bza' khri rgyal mang mgo btsun gyis dge rgyas kyi lha khang la/ pha ming thag ring zhing sras med pas/ zhig gsos dang mchod pa 'byung
bar dka' bar bsams te/ rtsig pa so phag la zha nye'i chu sbyar/ zangs kyi thog bkab/ mchod par rol mor cong btags/ mar mer rin po che margad sku gzugs kyi dpral bar btab
zer/ pho yong bzas bu tshal gser khang logs la rtsig pa med pa/ nang na ka ba med pa sogs bzo sna bcu gsum gyis khyad par du 'phags skad/ de yang lo rgyus smra la zla
med dpal ye bzang rtse bas/ rgyal po'i 'khrungs lo gsal bar ma mdzad 'dug cing / mkhas pa'i dbang po bu ston rin po che sogs sa rta la 'khrungs par bzhed la/ sba bzhed du
rgyal po yos la 'khrungs pa'i dgung lo bcu gsum pa yos steng du gtsug lag khang brtsigs par bshad na'ang / rgyal po'i dgung snying rta lor 'dod pa rnams kyis gtsug lag khang
yos la brtsigs par smra ba khungs che bar ma mthong zhing / blo chung rnams gtsug lag khang rgya khyon ha cang che bas lo lnga tsam la mi bgrub snyam pa 'char yang /
dus de'i mkhan slob chos gsum sogs du ma zhig bde bar

gshegs pa dang byang chub sems dpa' mi'i srid pa bzung ba'i sprul pa'i zlos gar mu mtha' med par ston pa la/ skye bo tha mal pa'i snang tshul dper bzung mi dgos so/ /de ltar
dpal bsam yas mi 'gyur lhun gyis grub pa'i gtsug lag khang zil gnon zhes pa me pho rta'i lo la rdzogs par grub ste/ mkhan slob gnyis kyis rab tu gnas par mdzad pas/ dbu
rtse'i lha rnams phyi rol tu byon pa/ rta mgrin gyis rta skad theng gsum bton pa/ padma'i sdong po skyes pa sogs ngo mtshar ba'i ltas khyad par du 'phags pa byung ba'i grags
snyan dbyangs bdun brgyud du 'khrugs pa'i rnga bo che srid rtse'i bar du bsgrags so/ /de ltar rab gnas dga' ston gyi tshe/ rje 'bangs thams cad kyis phun sum tshogs
pa'i rgyan gos bzang po spras te lha dang mi'i 'dod yon longs spyod thams cad byed pos gcig tu bsdus pa lta bu'i phyi nang gsang ba'i mchod pa dang / mkho rgu'i yo byad kyi
dpal 'byor rmugs 'dzin gyi bang mdzod la dga' bder spyod pa lta bu dang bcas te/ tam bu ra'i rgyud las nye bar drangs pa'i snyan pa'i dbyangs dang dga' ba'i gar gyis 'dzin
ma'i khyon mtha' dag rnam par gang bas skabs gsum pa thams cad me tog gi char sogs mchod sprin mngon par spro ba'i zol gyis lta bar lhags so/ / smras pa/ zhi ba mchog
gi mkha' dbyings lus phra'i mig/sdom gsum dbang gzhu'i ri mo rnam bkra'i 'od//thun mtshams dar bab gzhon nu dgugs byed pa'i//nges legs sa bon srog 'tsho'i sman gyi bcud//

log 'dren dregs pa'i rdzu 'phrul lcags kyi zong //mkhyen brtse nus pa'i rtsis bsgyur 'dzam bu'i gser//mi mthun g.yang du lon pa'i 'phrul 'khor gyis//mun gling bsil zer can
las gcig tu dkar//rin cen sna bdun 'dod rgur spyod pa lha'i//phan bde'i sgo 'phar brgya phye gtsug lag khang //legs byas nor bu char du bsnyil ba'i gzis//ru bzhi'i skye rgu'i
cod pan gtsug na 'bar//de yang sba bzhed sogs sngon gyi yig rnying rnams su bsam yas brtsigs pa'i dga' ston lo bcu gnyis kyi bar du byas pas rje blon rnams rtse spro
la yengs nas gtsug lag khang gi mchod pa dang zhabs tog ma byung bar brten/ lug gi lo la thams cad yod smra'i dge slong 'ga' zhig spyan drangs nas/ sba khri gzigs kyis rab
tu byung bar bshad pa sogs ni lhad zhugs pa'i blun tshig ste/ de ltar na sba bzhed du gtsug lag khang yos nas yos la brtsigs grub par bshad/ dga' ston lo bcu gnyis kyi
bar du byas pas/ yos nas stag gi bar du dus ston gyis yengs pas de la brten nas sbas rab tu byung ba'i rgyu mtshan gyis/ thams cad yod smra'i dge slong yos kyi lo la gdan
'dren dgos par/ lug tu byas na lo bzhi tsam gyi 'khyams rgyug pas/ bstan bcos kyi 'gor bris pa'i lo tshigs rnams la bsam blo ma btang ba'i gtam yin zhing / spyir yang skye
bo ya rabs dag kyang rang gis 'bad pas bsgrubs pa'i bya ba yal bar mi 'dor na/ btsan po khri srong lde btsan lta bu rje btsun bstan pa'i

'khor lo 'gro ba'i mgon du rgyal po'i tshul gyis rnam par rol pa'i sprul pa'i gang zag gi phan bde'i sman yon du thabs mkhas kyi mdzad pa brgya phrag gis brtsigs pa'i gtsug
lag khang dga' ston gyi gzhan dbang du btang nas mchod pa dang zhabs tog med par smra ba/ dam pa'i yul la skur pa btab pa'i sgrib pa dpag tu med pa gsog cing / skye bo tha
chad pa 'ga' zhig dus ston du ming gis btags pa'i chang sogs kyis bag med par myos te/ chos srid kyi bya ba mtha' dag yal bar 'dor ba'i rnam pa chos kyi rgyal po de dag
la 'char ba'i tshig 'di rnams la brtags na/ mkhas pa phal cher gyi sba bzhed la khungs su mdzad kyang bslad pa ma zhugs pa'i khungs thub pa zhig dka' bar snang ngo //de
ltar rab gnas kyi dga' ston grub nas/ rgyal ba'i bstan pa rin po che 'phel rgyas su 'byung bar byed pa ni dge 'dun gyi sde la rag las pas/ bod yul gyi mis rab tu byung ba'i
bslab pa bsrung nus mi nus brtag pa'i phyir du/ me mo lug gi lo la rgya gar du rtsa ba'i sde pa bzhi las thams cad yod par smra ba'i sde pa bod du legs par dgongs nas/
dge slong bcu gnyis spyan drangs/ gnas lnga mkhyen pa zhi ba 'tshos mkhan po mdzad de/ mya ngan las 'das pa'i bsam pa mchog gis yongs su zin pa'i sad mi mi bdun gyis bstan
pa'i rtsa ba so sor thar pa'i sdom pa mnos/ de'i rjes su blo gsal zhing yid gzhungs pa'i las ldan gyi skyes bu du mas rab tu byung zhing / shes rab kyi rtsal dang ldan
pa dag la lo tsA bslabs pas/ byA ka ra Na'i gnad mtha' dag la sgro 'dogs chod cing / gzhung lugs kyi don khong du chud pa'i 'jig rten gyi mig gcig pu skad gnyis smra ba
mang du byon/ lo paN de dag gis dam pa'i chos bsgyur zhing bshad nyan gyis gtan la 'bebs par byed pa la mi bsrun pa'i skye bo rnams rang nyams kyis spyod par mi nus pa'i
khrims btsan po zhig dgos pas/

mes srong btsan sgam po sogs kyis bkas bcad pa'i khrims yid bzhin gyi nor bu rin po che bar skabs su mi dge bar spyod pa'i dri mas cung zad sbags pa rnams slar byi dor mdzad
nas/ rgyal khrims gser gyi gnya' shing ltar lci bas mchog dman kun gyi gnya' ba gnon par mdzad do/ /de nas rgya gar sogs yul gru du ma'i paN grub 'ga' zhig spyan drangs/
rgyal po'i bkas/ sde pa gzhan gsum bod la mi 'tsham pas/ thams cad yod smra'i lugs kyi 'dul ba'i sde snod dang / gzhan yang mdo sde dang / mngon pa ste sde snod rin po
che rnam pa gsum/ rgyud sde 'og ma rnams bsgyur bar bkas gnang ba bzhin bka' bstan bcos mtha' dag bsgyur te/ bod chen po'i rgyal khams kun tu dam pa'i chos kyi nyin byed
dbang pos lung dang rtogs pa'i pad tshal rgyas par mdzad/ rnal 'byor chen po sogs theg pa'i rtse mo khyab gdal du mi bsgyur bar/ snod ldan rnams kyis spyad byar bkas gnang
ste/ lo tsA ba chen po bai ro tsa na dang / dge slong nam mkha'i snying po sogs snga phyir rgya gar du byon te zab don bla na med pa'i bdud rtsi'i zil mngar snying gi bum
par gtams te/ bod du byon kyang sdig blon rnams kyi phra ma'i dbang gis re zhig spyugs na'ang / slar spyan drangs/ paN chen bi ma la mi tra'i grags snyan gyi nor bu btsan
po'i 'gram par 'phyang bas gdan drangs te/ rdzogs pa chen po'i chos kyi zas ro brgya pas tshim par mdzad/ sngar bod 'dir bon dar zhing phal cher de'i rjes su 'jug pas/
chos sgrub pa'i gegs mang du byung yang / dus der lo paN rnams kyis bon gyi ring lugs mtha' dag dri ma med pa'i gtan tshigs rig pas tshar bcad/ slob dpon gyis mchims phu
sogs su nges gsang rdo rje theg pa'i rgyud sgrub thabs mang du bsgyur te/ 'jig pa med pa'i sgrom bur rgyas btab nas las can la smon lam dang rje 'bangs du ma smin grol
du mdzad pa'i

mthu phul du byung ba'i ngo mtshar ba'i rtags kyi grags pa'i rna rgyan phyogs bral gyi rna ba'i lam du dog por 'geng bar mdzad do/ / de nas gtsug lag khang gi srung mar mkhan
slob chos gsum bka' bgros te/ rgyal po'i dmag gis bha ta hor gyi sgom grwa bcom pa'i ka ca'i rjes su dpe har 'brangs te byung bar dkor srung bcol/ 'ga' zhig tu mkhan slob
chos gsum gyis pho nya 'phrin yig mngags pa ltar/ g.yu'i thub pa/ bse 'bag za hor rgyal rigs dharma pA la rnams kyis sna drangs pa'i rjes la dpe har byon par bshad pa
'di skye 'gro rnams la smyo 'bog sogs 'tshe ba che drags par/ slob dpon gyis ar la gtad pas bha ta hor gyi yul du bros par bshad pa dang go rim 'grig par mngon no/ / smras
pa/mdo rgyud chos phung yan lag brgyad ldan chab//mkhas grub lo paN gangs ri'i zhal sgo las//'ongs pa'i glegs bam dal 'gro'i mdza' na mos//rgyal bstan rtsa lag mi phyed
dam du 'khyud//skyon bral rten bzang rgyud kyi zhing sa la//myang 'das sems kyi sa bon gsol bzhi'i brlan//rnam par bzhad pas tshul khrims myu gu'i 'bras//mngon mtho'i dpal
yon bla na spel bar shis//gsang sngags mthu grub rje 'bangs nyer lnga yi//brjod bral blo las 'das pa'i rdzu 'phrul gyis//'phags yul grub pa'i dbang phyug dam pa rnams//

'brog dgon dben pa'i gnas su yibs sam snyam//re zhig nas rgya'i hwa shang ma hwa ya na bod du 'ongs te/ lus ngag gi dge ba byas pas 'tshang mi rgya/ ci yang yid la mi byed
pas 'tshang rgya zer nas sgom bslabs pas bod 'bangs mang po log pa'i lam la khrid/ btsan po yang bkas bcad dka' bar gyur kyang mkhan po'i gsung dran te/ rgya gar nas ka ma
la shI la gdan drangs pa bzhin byon te/ twon rtsen rtsod pas hwon mun pham ste hwa shang rgya yul du brdzangs/ de'i lugs mi byed par bkas bcad/ ka ma las sgom rim gyi bstan
bcos brtsams/ sba bzhed du/ btsan pos rgya'i chos 'di min nam byas pas twon mun dang / lus la me gtong ba'i brtse ba de chos 'di min nam byas pas brtse min par grags
par bshad pa ni lhad zhugs pa'i blun tshig gi rtog btags las rgyu mtshan med cing / twon mun dang rtsen mun zhes pa rgya nag gi skad de/ bod skad du cig car ba dang rim
gyis par 'gyur zhes mkhas pa'i dbang po bu ston zhabs gsung ba legs so//de yang rgyal po rnam gnon zhes pa lcags pho 'brug gi lo la bod 'bangs byings kyi snang ngor tshad
pa'i snyun gyis mya ngan las 'das la/ las ldan rnams kyi yid ngor chos dbyings bde ba'i rang bzhin zad mi shes pa'i chu gter chen por sna tshogs sprul pa'i bkod pa nyal
'gro'i rgyun kun gnyis med kyi ngang du mdzad de rje btsun 'jam dpal rdo rje'i thugs kar thim mo/ / bang so mu ra ri la brtsigs so//chos kyi rgyal po 'di la btsun mo 'ga'
zhig yod kyang tshe spong bza' la sras gsum byung ba'i che ba mu ne btsan po rgyal sar bskos/ 'bangs kyi ltogs

phyug lan gsum du snyoms kyang / mi 'gyangs par sngar bzhin gyur par/ lo paN rnams kyis sngon gyi sbyin pa'i 'bras bu yin par gsungs pas/ rnam dkar gyi las la lhag par mos
pa thob ste/ bsam yas su sde snod gsum gyi mchod pa btsugs/ mdo sde'i mchod pa deng sang yang yod/ rgyal srid mdzad nas lo gcig dang zla ba bdun la yum gyis dug btang nas
grongs/ bang so mu ra ri la brtsigs/ mu khri btsan po dang 'di gnyis don gcig ming gi rnam grangs yin pa ma go bar/ dpa' bo gtsug lag gis/ 'di'i gcen du mu khri btsan po
byung ba'i tha chad kyi gtam smras shing / chos rje bsod nams grags pas/ lo gcig dang zla ba bdun gyi ring la ltogs phyug lan gsum snyoms long med ces zhib pa ltar smra
ba ni mu cor te/ sngon gyi las 'bras kyi shugs dgag par ma nus pa'i byed pos dbul po rnams la mkho rgu'i yo byad phun sum tshogs pa byin kyang mi ring bar phongs pa yin la/
skabs shig na ltogs phyug snyoms pa tsam du ma zad 'dus byas thams cad 'jig pa'i chos nyid can yin pas so//'bring bo mu rug btsan po ni sngar rgyal po dang blon po zhang
gnyis 'dzam gling gsum gnyis dbang du bsdu ba'i gros mdzad tshe/ sras kyis bka' bgros sar byon pas/ zhang gi bu'u rings kyis rje blon bka' bgros sar re zhig ma 'byon byas
par/ sras kyis chu gri bsnun te bkum/ blon po 'gos kyis zhal lce 'dar gsum dang dga' gsum bcad de/ sras re zhig spyugs pa slar mon nas spyan drangs te rgyal srid la bsko
bar rtsom pa na/ blon po'i shul mi zhang sna nam gyis bkrongs so/ / de yang dpa' bo gtsug lag gis/ mu ne btsan po yab kyi dgung lo so bzhi pa chu stag la 'khrungs par
bshad pa ltar na/ chu pho stag gi lo chos rgyal dgung lo so bzhir sleb pa dngos su bstan pas/ shing sbrul la so bdun pa'i dgung skag yod pas/ gong du rgyal po

lcags pho rta la 'khrung pa dag pa'i phyogs bzung ba dang / sba bzhed du yos la 'khrungs pa'i bzhed pa bsgyur ba sogs gang dang yang mi 'grig pa'i nang 'gal gyi tshig mngon
sum du ston pa 'di 'dra ni/ gzhung lugs pa thos bsam byas pa lta ci smos shes pa rang bzhin du gnas pa sus kyang mi smra bas gzur gnas kun legs par soms shigsras chung ba
mu tig btsan po sad na legs mjing yon gyis dgung lo bzhi'i steng du rgyal srid bzung / slob dpon gyis chos skal stsal/ rgyal rabs 'ga' zhig tu rgyal po 'di'i mtshan la
khri lde srong btsan du 'chad pa ni sgra sbyor bam gnyis pa sogs ma mthong ba'i skyon no/ / yab mes kyi gtsug lag khang rnams la mchod pa/ shul na bzhugs pa'i lo paN rnams
la phul du byung ba'i bsnyen bkur dang bcas te/ sngar ma 'gyur ba'i gsung rab 'ga' zhig bsgyur/ bod kyi rgyal po la nga che bas lha khang nyi ma tsam zhig rtsig go gsungs
pas/ slob dpon mdzad mkhan gyis nyi ma'i rgyar dpag tshad lnga bcu rtsa gcig yod pas/ bod 'dir mi shong zhes zhus par/ zla ba tsam zhig rtsig gsung bar de yang sngon dang
'dra tshul smras/ skar ma tsam zhig rtsig gsung bar rgyang grags bco brgyad yod tshul bzhin/ byang 'brog gi thang yangs sa zhig tu rtsig par bka' gnang bas/ blon po kun
gyis byang du brtsigs na lha khang stong par lus 'gro tshul zhus pa dang / slar rje 'bangs kun gros mthun par/ rgyal sde dkar chung rdo rje dbyings kyi lha khang bzhengs/
bod kun phan pa dang bde ba'i lam du 'god par mdzad nas gshegs te/ bang so 'phrul rgyal mdun na brtsigs so/ / de yang lha sras mu tig btsan po dang / sad na legs mjing
yon don gcig ming gi rnam grangs yin cing / rgyal sras lha rje de'i sras yin pa sogs rang nyid kyi rgyu mtshan go rim ma nges par/ dpa' bo gtsug

lag gis/ yig cha gzhan dag la phyi rabs kyi rtsom rigs kho nar snang ba'i dpyad mi bzod pa sogs smra ba ni/ rje btsun sa paN gyis/ khwa tas mi gtsang zos pa'i mchu/ / gtsang
ma'i ngos la 'bad de 'phyid/ / ces pa'i don dang mtshungs pas/ phu thag ma chod pa'i cal col gyi gtam nyung bar byos shig / rgyal po de la sras gtsang ma/ lha rje/ lhun
grub/ dar ma/ ral pa can dang lnga byung yang / lhun grub chung ngur gshegs pas bang so med/ lha rje ni dgung lo bco lnga la gshegs pa'i pur skye ba bdun pa shel gyi brag
la rgyas btab bo/ / smras pa/dpal ldan gsang ba kun gyi gan mdzod las 'ongs 'dzam bu nA da mchog/lus can yongs kyi bla na spyod pa'i mi bdag mchod sdong rab 'bar bar//grub
pa'i rang gzugs zlos gar gsar pa khams gsum man shel rtsig ngos la//shar ba'i sa spyod 'gro 'di'i bsod nams 'bum phrag zong gis khugs las ci//! sras che ba gtsang ma
ni/ srid pa'i phun tshogs kyi dga' ston mtha' dag lha lam lus phra'i bzhin ras kyi ngos su 'dren byed rlung gi rgyal mtshan 'khyug pa ltar mi brtan zhing / nyes pa brgya
phrag bskyed pa'i rtsa bar gzigs te mya ngan las 'das pa'i bsam pa mchog gis zin pa'i sgo nas rgyal ba'i bstan pa rin po

che la zhugs/ de 'og dar ma ni/ rnam par dkar ba'i dge tshogs bsgrub pa'i bsam pa las phyi rol tu gyur te/ chu srin rgyal mtshan can gyi rjes su 'jug pa'i ce spyang la rgyal
khrims dam pa'i chos kyis skyong ba'i rje bo gdong lnga'i dbang po 'khod pa'i gdan khrir mnga' gsol ba/ gtsug lag lugs gnyis dang mi mthun par 'phrul ldan rig pa'i srab
kyis khrims kyi cang shes kha lo mngon par sgyur ba rnams kyis rtogs te/ mthu stobs kyi dbang phyug gsang ba'i bdag po rje btsun phyag na padma dang / zur phud lnga pa mi'i
srid pa bzung nas dge legs kyi mtshan ma mchog tu dwangs pa'i ri mo'i snang brnyan slar yang dpyad pa gsum gyis ra ri'i dri ma tsam yang drung nas phyung ste rnam par
dkar ba'i mdzad pa bla lhag tu ston pa'i ched du 'jig rten kun gyi cod pan la zhabs sen padma dkar po'i chun bu mdzes byed kyi rgyan du spud pa'i rigs stobs kyis khyad par
du 'phags pa'i za ma tog tu dbang phyug brgyad kyi yon tan phyur bur bltams pa'i mnga' bdag khri sde srong btsan ral pa can bod 'bangs yongs kyi ral pa'i lan bu rnam par
'dud pa'i seng ge rkang pa brgyad pa'i khri la mnga' gsol lo//de yang mnga' bdag 'di mi zad pa zhes pa me pho khyi'i lo la 'khrungs pa nas bzung ste lang tsho gzhon nu'i
dus nyid nas sngon gyi bag chags bzang po sad pa'i rnam 'gyur ci yang mdzad cing / khyad par khri thog tu phebs nas rgyal thabs kyi bya ba legs byas kyi rgyur bsgrubs
nas 'bras bu'i dga' ston la spyod par rab tu chas pa/ chos blon bran kha dpal gyi yon tan gyis byas/ sgra sbyor bam gnyis pa las/ rta'i lo la btsan po khri lde srong btsan
pho brang gi'u shang rdo na bzhugs/ stod smad kyi dmag rje dang rkun chen btul/ gar log gi pho nyas phyag 'tshal zhes sogs ltar/ nyi 'og gi mkhan po dzi na mi tra/ su

rendra bo dhi/ dha na shI la sogs paNDi ta du ma dang / lo tsA ba ska cog sogs gdan 'dzom par byas te/ sngar yab mes kyi ring la mdo sngags kyi chos phal che ba bsgyur zin
na'ang / yul dbus 'gyur/ o rgyan/ bal yul/ rgya nag sogs skad du ma la brten nas bsgyur ba'i bod skad la bsgyur du ma btub pa 'ga' zhig so so'i rang skad du bzhag pas go
dka' zhing / brda rnying dang sdeb 'ga' zhig la brten nas 'gyur mi bde ba dang klag dka' zhing legs sbyar gyi skad dang mi mthun pa rnams dbus 'gyur gyi rgya dpe saM skr-ita'i
lugs gzhir byas pa rnams dang sgo bstun/ rgya dpe'i bcad lhug spel ma'i sdeb sbyor sogs bod skad la ji bzhin mi 'byung zhing / de dang bstun na go mi bde bas don rtogs
sla ba gtso bar byas/ rgya skad du tshig bsdoms pa rnams de ltar bsgyur na gangs can ljongs kyi skad du 'phyugs 'gro ba dag phral te bsgyur ba/ ku sha la i gaN gyi rkyen
byin pa'i kau shi ka lta bu sgra gcig don mang gcig tu 'chad par gtan tshigs kyis bsgrubs dka' ba kun rang sor bzhag mdor na byings las ming dang tshig gis bsgrubs shing
/ rnam dbye de phan nye sgyur tshig phrad sogs mtha' dag la zhib mor dpyad/ de nyid bod kyi skad la don 'gyur gtso bor byas de gtan la phab bo//chos kyi rgyal po mes
dbon gyi ring la mchog dman mtha' dag gi sems kyi ri dwags rang nyams su 'khyam par mi nus pa'i zhags pa dam pos yangs pa'i rgyal khams mtha' dag rang sar bde ba'i khrims
kyi bya ba mtha' klas par mdzad pas/ yid 'phrog ma'i gtam rgyud las/ byang phyogs lnga ldan skyid cing rgyal ba de/ rgyal po de yi rgyal khrims chos bzhin spyad pa dang
/ 'bangs 'khor g.yog rnams kyis rgyal po'i bka' la nyan pas skyid pa yin zhes pa'i don dang mthun par gyur cing / de yang khrims ni/ bod rgan po ya rabs rnams

kyis gleng ba'i srid pa'i khog rub chen po la don sum cu rtsa gnyis su grags pa'i bcu dgu pa khrims chen po la/ khri rtse 'bum gzher gyi khrims/ gser thang sha ba can gyi khrims/
rgyal khams dpe blangs kyi khrims/ mdo lon zhus bcad kyi khrims/ dkon cog gi chos khrims/ jo mo mnga' dwags kyi khrims dang drug tu phye bas/ ngan la chad pa gcod
cing bzang la bya dga' ster/ mtho ba'i gnya' nas gnon cing dma' ba thabs kyis skyong ba'i bka' khrims kyi srol bzang po'i 'od snang srid rtse'i bar du khyab pa'i bde skyid
kyi puNDa rI ka ches cher rgyas pa bar skabs su/ sdig blon mi gtsang ba'i 'dam gyi dri mas cung zad sbags pa lhag ma tsam yang / dag par mdzad de yangs pa'i nor 'dzin gyi
khyon kun tu dril bsgrags/ gzhan yang sman gyi bcos lugs bzhi/ dpyad mkhan gyi gab rtse lnga/ ya rabs kyi skyen bdun/ mdzangs pa'i mig bcu gnyis/ pho ltang gi nyer brgyad/
mo ltang gi nyer bcu gnyis/ phyag rgya drug rgyal po'i gdan bzhi/ blon po'i gral brgyad/ phyag rka rtsa bu brgyad/ mdza' sdum bzhi sogs bod 'bangs kyi gtam dang yig
tshang du grags shing / lag tu ster 'os pa rnams len pa'i srol chos kyi rgyal po 'di yan du ma nyams par gnas pa yin no/ / dpa' bo gtsug lag gis/ gsang sngags rdzogs 'tshang
rgya ba'i rgyu/ / nor du mi btsong snying la bcang / / zhes pa'i khrims/ chos rgyal srong btsan sgam po'i skabs byung bar smra ba ni blun tshig ste/ chos rgyal gyi dus
snod ldan 'ga' zhig la btsan po rang gis thugs rje chen po zhi khro sogs gnang ba las/ gsang sngags kyi chos nor gyi phyir 'tshong ba lta bu'i khyab gdal du grags pa med
pas/ khyad gzhi med pa'i khyad chos dang / dge bcu'i khrims kyi steng du mi chos gtsang ma bcu drug gi khrims mdzad par/ de gnyis dril bas bcu drug yin pa ltar smra ba
sogs kyi 'chal shin tu mang ngo//

'di'i dus su rgya bod gnyis ma mthun par/ gtum drag rngam brjid dang ldan pa'i dmag gi dpung tshogs chen po rgya nag po'i yul du g.yul bshams te/ tsi na'i rgyal khams du ma
bcom zhing / mi dpon dang / dpa' bo stag shar mang du bsad de cham la phab/ de nas rgya'i hwa shang dang bod kyi lo paN rnams kyis bar du bzhugs te tshig gi sbyangs bshad
kyis dbon zhang mthun par mdzad/ rgya'i gung gu rme rur rdo ring zhig btsugs te rgya bod kyi sa mtshams su bcad nas phan tshun gnyis kas sa mtshams las phyi rol tu bsgral
ba'i dmag gi g.yul bshams pa sogs mi byed pa'i dpang du lha klu gnyan po bzhag ste bro bor ba'i yi ge lha sa/ rgya rje'i pho brang / rme ru gsum gyi rdo ring la bris/
dus der rgya bod gnyis mthun zhing 'brel bzang bar byung bas/ gnam la nyi zla zung gcig dang / sa la btsan po dbon zhang zhes gleng skad do//de yang btsan po'i thugs su 'gro
ba kun la phan pa dang bde ba ma lus par 'byung ba'i sgo dam pa ni lung dang rtogs pa'i bstan pa rin po che la rag las shing / de 'dzin zhing spel bar byed pa dge 'dun
la ltos par dgongs te/ dbu skra la dar yug btags pa'i steng la rab tu byung ba rnams bzhugs su 'jug pa dang / dge 'dun mi re la 'bangs mi khyim bdun du bcad de 'bul ba
sogs 'phags pa'i yul du byung ba'i chos kyi rgyal po rnams kyi mdzad pa las bla lhag tu gyur pa'i mdzad pa bzang po'i gtam kun gsal gyi mtha' klas par khyab bo//de nas mes
rnams kyi gtsug lag khang la rnyed bkur zhig gsos mdzad cing / gsar du gtsug lag khang 'og thog gsum rdo/ bar thog gsum sa phag steng thog gsum shing las grub pa/ thog
re re bzhin bya 'dab/ sgo pha gu dra phyed sogs kyis rnams par mdzes shing / steng gi rgya phub rlung gis bskyod tshe

gdugs ltar 'khor ba'i ngo mtshar gyi chu 'dzin 'phreng ba yid kyi skabs gsum pa'i lam du 'khrigs pa las/ ched du brjod pa'i dbyar skyes kyi rnga gsang phyogs bral gtsug phud
can gyi rna bar sgrog pa'i 'u shang rdo dpe med bkra shis dge 'phel gyi gtsug lag khang bzhengs pa'i steng thog tu mchog gsum dam pa'i sku gsung thugs kyi rten rnams bzhugs/
bar gyi thog gsum du lo paN rnams klog pa thos bsam dang spong ba bsam gtan gyis dus 'da'/ 'og thog gsum du rje blon rnams sde bzhi'i sgo 'phar brgya phrag mngon par
phye nas mchog dman kun la bde skyid kyi dpal 'byor char du bsnyil lo/ / smras pa/sde bzhi'i cha shas yongs rdzogs rgyal thabs kyi//'khor lo lha lam 'dzin mar rgyu ba'i
'od//phan bde'i sa smos 'phreng ba rab bzhad tshe//legs byas ga pur gsar pa'i thigs pa 'dzag/gangs can kha ba'i ngos su sum rtsen mdangs//dri bral gsar du 'phos pa'i sgyu
ma'i grong //sngon med gtsug lag gzugs brnyan ngo mtshar gtam//skabs gsum pa rnams gleng ba'i ca co sgrog/rtsod ldan sa 'dzin bgrod pa khrims gnyis kyi//gzhom med rdo rje
rtse brgyas bcom pa'i tshe//rdzogs ldan gsar pa'i mgron de 'gugs pa'i slad//phan bde'i gnyis 'thung sna zhags ring du rkyong //

! de ltar tshul bzhin rnam par sbyod pa ma yin pa'i stobs kyi khengs pas dregs pa mtha' dag rang nyams su byed pa'i lugs kun chu shing gi snying po lta bur mdzad de rab tu
lci ba'i rin po che'i gdan khri la g.yo ba med pa'i phyogs las rnam par rgyal ba'i gdugs dkar po'i khor yug bde skyid kyi grib bsil la/ skye rgu mtha' dag ngal gso'i bde
ba la spyod pa'i skabs/ nag po'i phyogs kyis yid rnam par brlams pa'i sdig blon rnams mi bzod pa'i zug rngu chen pos mnar bar gyur te/ chos khrims 'jig pa'i gros bshams nas/
mo rtsis mkhan po rnams bya dgas tshims par byas nas/ lha sras gtsang ma ma spyugs na/ rgyal srid 'jig par lung bstan pa bzhin du mon la spyugs/ sbas stag snas blon po
bran kha dpal yon dang btsun mo gnyis mthun zhes rgyal po la phra ma bcug pas/ btsun mo ngang tshul lcebs/ bran chen pos lcags kyi srog rtsa bsgrubs pas ma 'grub par bkum/
de rjes btsad po blo ngan zhes pa chu mo bya'i lo la sbas stag sna sogs sdig blon rnams kyis zhal ltag pa'i ngos su gcus te bkrongs nas bang so don mkhar mda'i g.yon
phyogs su brtsigs so//de nas ri dwags mtshan ma can gyi kau mu dI rna ba brgyad pa'i byed pos/ sA la'i nags ljongs kyi yul grur khor yug tshar du dngar ba'i sprin gyi so
can dag gi long su spyod pa'i shed las skyes pa mtha' dag gi bde legs kyi mthu shin tu phra bar gyur pas/ gya gyu'i bro gar rtse ba'i mdun na 'don bzlog tu med pa'i las kyi
mthu mi zad pa'i chu 'dzin gyi 'phreng ba stug po las/ mi dge ba bcu la bag med par spyod pa'i skyin thang drag pos legs byas dpyid kyi ma ma'i mngal khur las 'das pa'i
thub bstan myu gu'i khri shing gsar pa ming tsam du gyur pas/ tshangs 'joms sder bcas rnam par dge ba'i g.yul las

rgyal ba'i ku co drag po 'don bzhin du/ glang dar ma 'u dum btsan rgyal srid du dbang bskur/ sbas stag snas nang blon byas te/ chos bsnub par bsams kyang bsnyad ma rnyed pa'i
skabs su/ sad ser mu ge nad yams 'ga' zhig byung ba la bsnyad gdags par 'dod de 'bangs rnams la rgyu mtshan dris pas ma shes zer bar/ btsan pos rgya mo kong jo zhes bya
ba'i gnod sbyin mo zhig gis gnod sbyin gyi lha shAkya mu ni bya ba bod du khyer 'ongs pas lan te/ de yang dang por lha 'di ri rab kyi rtser 'ongs pas lha rnams kyi g.yul
pham zhing 'ongs/ de nas o rgyan ma ga dha rgya nag sogs su rim gyis 'ongs pas mi shis pa byung ba sogs yid nag po'i gdon gyis bskyongs ba'i gtam du ma smras/ lo paN phal
cher yul gzhan du bros shing / ma byon pa 'ga' zhig bkum/ rab byung phal cher 'dul ba'i sde snod las gsungs pa'i rtags dang bral zhing / mi nyan pa rnams rngon pa byed
du bcug gsung rab phal cher lha sa'i brag la sbas shing / 'ga' zhig me dang chur sbyangs/ gtsug lag khang rnams 'jig pa'i thog ma 'phrul snang nas bya bar brtsams te/ jo
bo rnam gnyis chu la bskyur ba'i gtam smras pa dang / blon po chos la dga' ba rnams kyis/ sku gzugs ha cang lci bas sgul ma nus par bsnyad btags te bye ltongs su sbas/ byams
pa chos 'khor yin pa ltar byas nas rdo mtsho la bskyur te ku sgra chen po bton/ ra sa/ bsam yas/ ra mo che rnams kyi gtsug lag khang gi sgo la zhal ba byas/ rgyal po
dgyes su re nas btsun pa chang 'thung ba sogs kyi gzugs brnyan bris/ 'on kyang khyim pa gos dkar gyi rten la gsang sngags sgrub pa dag ni nang gi de nyid rgyal blon gyis
ma rtogs shing / rab byung gi rtags med pas gnod pa ma byung ba dpag med yod pas/ kun mkhyen ye bzang rtse ba'i zhal nas/ de ltar 'dul ba'i bstan pa la 'phel 'grib byung
mod kyi/ theg pa chen po gsang

sngags ni deng sang gi bar du nub ma myong la zhes gsungs pa yang 'di la dgongs so//dus der yer par lha lung dpal gyi rdo rje ting nge 'dzin la khor mo yug tu gnas pa'i skabs/
dpal lha mos/ deng sang bod na grub thob khyod las med pas/ rgyal po sdig can bsgral ran zer ba'i brda zhig byung bas/ nang par bran la rgyu mtshan dris par lo rgyus
rnams zhib tu bshad pas bsgral bya'i zhing du dgongs te/ rta dkar po la sol ba byugs/ gos phyi nag nang dkar gyon/ lha sar 'ongs pa dang / btsan po rdo ring gi yi ge klog
pa'i skabs su 'grig pas/ phyag byed pa ltar byas te mtheb ltong sbyar/ bden pa bdar te brgyab pas brang la phog de ma thag bros te grib kyi ma gdong gi chu la bshan pas
sol ba dag ste rta dkar por song / gos phyi nang bsgyur bar grags shing / don du mchog gsum dam pa'i thugs rje dang rang gi grub pa'i mtshan ma sogs kyis sna tshogs pa'i
mthong snang grub bo/ / rgyal pos lag pa gnyis kyis mda' la 'ju zhing / yang na lo gsum gyis gsod pa sngas/ yang na lo gsum gyis 'phyis zhes smra ba'i mu la lnga pa'i lam
du gyur to// bang so 'phrul dang rgyal chen bar du brtsigs pa 'phror lus skad do//dus der btsad po'i btsun mo chung ba la sras shig btsa' bar nye skabs su yod pa btsun mo
che bas shes te/ lus la gos mang po dkris nas mngal du sras chags pa skad smras/ mi ring bar chun ma la zla dus thems pa dang sras 'khrungs pa shin tu gces pas mtshan mo
mar me'i 'od kyis bsrungs pas gnam lde 'od bsrungs su grags shing / chen mas kyang sprang phrug cig rin gyis nyos te/ mdang 'di skyes pa yin no zhes bstan pas/ so 'dug
pa mthong ste/ mdang skyes kyi bu chung la so ni gda'/ 'on kyang yum gyi bka' brtan du chug

zer bas/ khri lde yum brtan du ming chags/ de nas mnga' bdag gnyis lang tsho yar ldan du gyur pa dang / chos blon rnams kyis rgyu mtshan brjod pa ltar/ jo bo rnam gnyis dang
byams mgon rnams so so'i khri la bzhugs su bcug cing / gtsug lag khang rnams su mchod pa'i rgyun 'dzugs pa sogs mdzad/ 'on kyang mnga' ris la ma 'cham par 'od bsrungs kyis
g.yon ru dang / yum brtan gyis sbus ru bzung ste 'khrug long chen po byung bas/ de dag nas bzung ste rje gnya' khri btsan po'i gdung brgyud kyis bod kyi spyi la dbang
ma sgyur skad do//de nas mi ring bar gyen log byung ste/ de yang gyen log ni/ nam mkha' la bya gcig 'phur bar bya gzhan mang po 'dus te gnod pa byed par dpe byas/ thog mar
khams nas log de yang rkyen blon po bran kha dpal yon nyes med du khrims la sbyar ba'i rkyen gyis gnod sbyin du skyes nas bskul ba po byas te lha 'dre gdug pa can du mas
mi rnams brlams par/ khu ston gyis mdzad pa'i bstan bcos rin cen bang mdzod du bshad cing / gyen log gi rjes su bang so phal cher kyang brus te bshig go/de ltar yum brtan
gyi brgyud pa skyid g.yor kun la shin tu mang zhing / 'od bsrungs gshegs pa'i bang so 'phrul rgyal gyi rgyab tu brtsigs/ de nas bang so rtsig pa'i srol nub cing / de'i
sras mnga' bdag dpal 'khor btsan/ de la sras khri bkra shis brtsegs pa dpal dang / khri skyid lde nyi ma mgon gnyis 'khrungs so//! nyi ma mgon gyis mnga' ris su byon te
chab srid bzung / sras gsum byung ba'i che ba dpal lde rig pa mgon gyis mang yul bzung / bar pa bkra shis lde mgon gyis spu rangs bzung / chung ba lde gtsug mgon gyis zhang
zhung

bzung / lde gtsug mgon la sras kho re dang / krong nge gnyis byung ba'i/ gcen gyis rab tu byung ba'i mtshan ye shes 'od du grags/ 'di'i dus bstan pa snga dar nyams te paNDi
ta 'byon pa'i srol nub nas yun ring bar song zhing dus der bal po sle ru rtse bya ba'i lo tsA mkhas pa zhig gis paNTi ta phra la ring ba dang / paNDi ta smr-iti gnyis gdan
drangs te 'ongs pas/ lo tsA ba shi/ paNDi ta gnyis kyis bod skad mi shes pas yun ring por 'khyams/ smr-i tis rta nag tu lug rdzi mdzad/ 'on kyang ring mo zhig nas mkhas
pa 'dra dang phrad pas gnyis kas khams su byon te bshad nyan gyi 'phrin las 'ga' zhig byung / smr-i tis smra sgo mtshon char grags pa'i bstan bcos mdzad do/ / lar ni dus
skabs de dag tu yang bod ston gsung rab kyi gnas la blta ba'i mig dang bral ba'i dregs ldan blun po dag la bkur zhing / paNDi ta smr-i ti lta bu'i mkhas pa yang rdzi bo
sogs ngan pa'i las 'chol ba 'di dag la dpags kyang / rje btsun sa paN gyis/ tsu ta'i yul du phyin pa na/ / rkang gnyis pa la mir mi rtsi/ / zhes dang / tsan dan gser las
rin che ba/ / blun pos sol bar byas zhes grags/ / zhes gsung ba thugs mad par snang ngo/ /lha bla ma ye shes 'od kyis rgya gar shar phyogs kyi paNTi ta dharma pA la spyan
drangs nas 'dul ba'i bshad pa dang lag len rgyas par mdzad/ slob ma pA la rnam gsum byung ba stod 'dul bar grags/ kho re'i sras lha ldes paNDi ta su bhu ti shrI shAnti
gdan drangs nas sher phyogs kyi bstan bcos mang du bsgyur/ lo chen rin cen bzang po dbu'i mchod gnas su mdzad cing / lo tsA ba 'di gu ge'i sa'i char snyung waM ratna du zhes
bya bar 'khrungs shing / lo gnyis lon pa'i tshe dbyangs gsal gyi sngags gsung zhing sa la ri mo 'bri ba sogs tshe rabs sngon ma rnams su blun po lug lta bu'i skye ba
ma yin par mkhas pa paNDi ta rim

par brgyud pa'i mdzad pa ngo mtshar ba bstan/ khyad par rgya gar du 'byon pa'i bskul ma/ paNDi ta bsod snyoms pa gcig gis rgya dpe klog ma mkhyen pas thugs phyung nas/ shing
gi grib ma la gzims pa'i mnal lam du mkha' 'gro'i rtags ldan gyi bud med cig gis/ srin bu'i kha chus rang lus bcings pa ltar/ / yul la zhen pas bdud kyi rgya ru tshud/
/ de 'dra thar par 'dod pa'i mi su dag / byang phyogs kha che'i yul du phyin nas kyang / / rgya gar shar nub chu bzhin myul nas ni/ / dam chos rgya mtsho bod du bsgyur na
bde/ / zhes pa'i lung bstan byung bas rkyen byas te/ dka' spyad du mas kha cher byon/ ka la wa ri bya ba'i grong du slebs/ bram ze zhig gis phyag gi ri mo bltas te shis
pa brjod/ rkang mgyogs yid bzhin nor bu bsam 'phel bya ba la brten nas grong khyer ta ma la santir byon nas/ paNDi ta shraddhA ka ra warma dang mjal te/ yo ga'i rgyud sgrub
thabs rnams gsan cing bsgyur/ paNDi ta gzhan mang po la'ang sgro 'dogs bcad de bod du 'byon par bzhed pa'i tshe/ rmi lam gyi ltas la brten nas pan chen nA ro pa dang /
ka ma la gupta/ dzi na mi tra sogs la zab pa dang rgya che ba'i chos dpag tu med pa gsan/ mdor na paNDi ta'i bla ma yang bdun cu rtsa lnga bsten pas gsung rab rgya mtsho
chen po'i pha rol tu son cing bstan pa phyi dar la skad gnyis smra ba 'di nyid 'gran zla thams cad dang bral bas/ mkhas pa'i dbang po ye bzang rtse bas kyang bstan pa snga
dar las phyi dar sngags kyi bstan pa bod du dar ba yang / lo tsA ba 'di kho na'i bka' drin yin zhes che ba mdzad pa yin no/ /lha lde la sras 'od lde/ zhi ba 'od/ byang
chub 'od dang gsum las/ chung ba dge slong byang chub 'od bya ba/ phyi nang gi chos dang lo tsA la shin tu mkhas pa zhig bzhugs shing / de yang ye shes 'od rang gi gcung
la rgyal srid

gtad zin kyang / gar log dang 'thab pa'i dmag dpon du byon pas g.yul pham ste btson du shor ba na/ gar log gis dkon cog gi skyabs 'gro 'dor ram/ lus kyi ljid dang mnyam pa'i
gser gang yang rung ba byung na phyir gtong zhes padma kha byung bas/ dbon sras rnams kyis gser mang du btsal kyang yun du 'gor zhing / ye shes 'od kyi gsung las/ da nged
na tshod mthon por gyur pas 'di nas thon kyang bstan 'gro la phan par dka' bas/ gser rnams kyis paNDi ta spyan drongs la chos dar bar byed pa'i bka' gnang ste/ mi ring
bar grongs/ las chen kun rgyal bas/ lha bla ma ye shes 'od gser 'tshol du byon pa/ gar log gi btson du bzung bar bshad pa ni/ skye bo phal pa nor slong ba lta bu'i rnam
pa shar ba blo gros dman pa ste/ 'di nyid mnga' ris kyi btsad po chen po yin pas/ rgyu mtshan zhib tu ma dpyad pa'i skyon no/ / dus skabs de dag tu rnga la zhon nas nam mkha'
la 'phur thub pa'i rdzu 'phrul can/ a ra mo bandhe bco brgyad sogs kyi lugs 'dzin du mas skye bo mtshon gyis gsod pa dang / sha chang bud med la bag med tu spyod pa
dang / 'dul ba'i bstan pa yang gong du bla chen po sogs nas brgyud de dar rgyas che bar yod na'ang / bstan pa snga dar gyi paNDi ta'i phyag srol phal cher nyams/ gsar du
paNDi ta tshad thub mang du ma byon pa sogs kyis/ bod ston rnams kyis so so'i 'dod sbyar gyi lugs re byas pas/ bslab ba'i gnas phra zhing zhib pa mtha' dag lung sde bzhi/
de dag gi 'grel pa dang bcas pa'i dgongs pa bzhin 'phags yul mkhas pa'i lugs dang mthun pa zhig med par mkhyen nas lha bla ma byang chub 'od kyis/ gangs can gyi ljongs 'dir/
log par rtogs pa'i tshul min gyi mun pa drungs nas phyung bar bya ba'i gnas lnga mkhyen pa rta ljang gi dbang po lta bu zhig spyan drang bar dgongs so/ / 'on kyang las
chen kun rgyal bas/ a tsarya dmar

pos gsang sngags thig le'i skor bsgyur nas rab byung du ma khyim par phab pas chos log mkhan po yin zhes smra ba ni/ paNDi ta rang gi rtogs pa'i yon tan gyi dod ma mnyam pa'i
rab tu byung ba 'ga' zhig sngags kyi de kho na nyid ma rtogs par 'chal ba'i skyon byung ba bden na'ang / paNDi ta gsang ba shes rab lta bu'i grub pa'i dbang phyug chos
log mkhan po zhes ngan smras byed pa ni/ rang nyid ngan song mu mtha' med pa bsgrub pa'i rgyu yin pas shes ldan rnams bag yod par byos shig/ smras pa/yid srubs byed po'i
dpung gi sngo bsangs ma'i//bde srid rnam par bzhad pa'i 'dab stong tshal//zum tshe slar yang skal bzang rta bdun gyis//thub bstan nyin byed gsar pa drangs so kye//nus pa'i
stobs ldan dpa' dang rtul phod pa'i//dpal ldan phyogs las rgyal ba'i rdo rje'i sdes//rnon po'i nyag phran rgyud las 'phos pa'i tshe//sdig can btsad po'i snying la zug
rngu byin//e ma mkhas btsun bzang po'i snyan grags kyi//yon por blta ba'i mig gi lcags kyu yis//byang chub 'od stong gsal mdzad sgra 'dzin gyi//zhags pa'i phon po yang yang
'gugs sam snyam//

! de nas mi g.yo ba'i snying stobs phul du byung ba'i rgyal ba'i sras kyi spyod pa rlabs po che bskrun pa la bag tsha ba mi mnga' zhing / rnam par dag pa'i tshul khrims yan
lag brgyad dang ldan pa'i dal 'gro'i klung gis/ rgyal ba'i bstan pa mkha' lding rgyal mtshan can gyi bgrod byed la sri zhu'i dka' thub kyi brtul zhugs yang dag par bzung
/ thun mong dang thun mong ma yin pa'i rig pa'i gnas kyi ya lad btsan po gyon zhing / mdzangs pa'i yon tan gyi du kU la'i ba dan dkar po srid pa'i rtse mor g.yo ba'i paN
grub dam pa dI paM ka ra shrI dznyA na'i snyan grags/ lha bla ma'i snyan gyi dbang por son pa la brten nas/ nag tsho lo tsA ba rgya gar du chos slob par phyin pa slar rang
yul du 'khor ba/ zhabs sen gyi padmo rnam par bskyod pa'i pho nyar/ rin po che gser gyi phyag rten sogs gya nom pa'i dngos po dang bcas brdzangs pa lam du nyes pa'i skyon
dang bral nas/ br-i ka ma la shrI lar slebs te/ rgya brtson seng gis mjal ba'i grogs bgyis te/ jo bo'i spyan sngar phyag rten rnams dang bcas/ sngar bstan pa la 'phel
'grib byung tshul/ deng sang bstan pa dar yang sde snod lag len du 'debs par dka' zhing / de dag gi tshul la blang dor gyi gnas ston par jo bo lta bu las gzhan pa'i paNDi
tas phan thogs par dka' tshul rnams zhus te/ lo tsA ba re zhig slob gnyer byed pa ltar bsdad/ jo bos yi dam gyi lha dang grub pa'i rnal 'byor ma la dri ba mdzad pas/ spyi
sgos mtha' dag tu 'phrin las kyi sgo che zhing / khyad par u pa si ka zhig la brten nas phan thogs 'byung bar lung bstan par brten/ thabs mkhas kyi mdzad pas mnga' ris
su byon te/ mtho lding gi gtsug lag khang du bzhugs nas/ lha bla ma sogs las can rnams la zab rgyas kyi chos du ma gsungs shing / bod du chos bab col du spyod pa rnams kyi
gnyen por byang chub lam gyi sgron mar grags pa'i bstan bcos khyad

par can mdzad/ sngar rgya gar nas phebs khar lo gsum la phyir phebs pa'i khas len gnas brtan shrI lA ka ra'i drung du nag tshos khas blangs pa bzhin 'phags pa'i yul du 'byon
par chas pa'i tshe/ 'brom ston pa rgyal ba'i 'byung gnas jo bo bse btsun gyi drung na yod skabs/ mnga' ris su paNDi ta phebs pa'i gtam gsan pas mgyogs par bshul du zhugs
te jo bo dang mjal/ dbus phyogs su lha sa dang bsam yas kyi thog drangs pa'i gtsug lag khang dang / dge 'dun gyi sde rnams kyi bsngags brjod mdzad pas/ jo bo chen po dgyes
pa'i rnam 'gyur gyis phyag lan grangs mang por gnang bas spobs pa lhag par skyes te/ dbus su 'byon par gsol ba bzhin zhal gyis bzhes/ dus der 'brom gyis bod ston rnams
la/ shing rta'i dbyibs 'dra 'dzam gling gi zhes sogs 'phrin yig brdzangs pa bzhin bsu ba la byon/ de nas rim gyis g.yas ru gtsang gi sa'i char phebs te/ yol chos dbang
la sogs pa'i slob ma khyad par can 'ga' zhig smin par mdzad/ khu ston gyi yul yar klung bzang ba'i bsngags brjod la brten nas thang po cher phebs kyang / bsnyen bkur tshul
bzhin ma byung bas dros stabs su bsam yas la phebs/ rgya dpe rnams glongs pas sngar ma gzigs pa mang po mchis pas/ slob dpon padmas mkha' 'gro'i gsang mdzod nas blangs
pa yin nam gsungs/ de nas bod ston dang rngog sogs kyis btegs nas/ snye thang / lha sa/ yer pa/ lan pa sogs su phebs te/ gdul bya'i blo mchog dman dang bstun pa'i theg pa
che chung gi chos kyi man dha ra ba'i 'phreng ba spel legs kha ba ri pa'i lus can rnams kyi thod du 'ching bar mdzad do/ /'od lde'i sras rtse lde'i dus su dbus gtsang khams
gsum gyi sde snod 'dzin pa phal cher 'dus te/ chos kyi 'khor lo bskor ba'i bsnyen bkur dang

bdag rkyen mdzad/ zangs mkhar lo tsA bas tshad ma rgyan yang dus der bsgyur/ rwa lo/ gnyan lo/ khyung po chos brtson/ btsan kha bo che/ rngog blo ldan shes rab/ mar thung dad
pa shes rab rnams dang bsdebs te/ dwags po dbang rgyal rnams kyi chos 'khor la bsnyegs te byon/ btsan kha bo ches sadzdza na la byams chos bslabs/ rwa gnyan gyis chos
'khor thon nas rgya gar du byon/ de nas mi ring bar dge bshes brag dkar bas skyid shod nyang bran pha bong khar dge 'dun gyi sde btsugs te bshad sgrub kyi bstan pa spel/
de dag dang dus mtshungs su bka' gdams gzhung pa glang shar/ gdams ngag ba lo/ bya yul/ rgya ma rin cen sgang pa rnams kyis lha chos bdun ldan gyi brgyud pa'i bstan pa spel/
gsang phur rngog lo yab sras kyis rigs lam nas drangs pa'i bshad nyan/ pa tshab lo tsA bas dbu ma'i gzhung / rgya 'dul 'dzin/ mtsho sna pa sogs kyis 'dul ba'i sde snod/
gnyal zhig yab sras kyis phar tshad/ rngog Araya de was 'dul ba 'gos lugs/ bya sgang pa bsod nams rin cen gyis 'dus pa mar lugs/ bla ma rngog pa yab sras kyis mar lugs
gur brtag sam gsum/ zur chung pa dang rje sgro phug pa sogs kyis lung ki mdo bdun/ sgyu 'phrul sde brgyad/ sems sde nyi shu'i skor/ rwa chos rab/ rong ba rga lo/ dpyal lo/
gla ba lo tsA ba/ 'bro lo tsA ba sogs kyis gshed skor dang dus 'khor/ sa skya pa dkar po rnam gsum slob brgyud dang bcas pas 'brog mi lugs kyi gsung ngag gur brtag sam
gsum/ bde mchog skor/ rje btsun mi la/ sgam po pa/ 'brug pa/ khro phu/ 'bri stag sogs kyis phyag rgya chen po dang chos drug gi skor/ paN chen shAkya shrI sogs kyis mdo
sngags gnyis ka'i rig lam spel bar mdzad pas/ dus tshod der/ stobs bcu mnga' ba zas gtsang sras po'i lung dang rtogs pa'i bstan pa rin po che dkar phyogs kyi rdzogs pa gsum
pa'i chu shel

dbang po ltar 'chad rtsod rtsom pa dang thos bsam sgom pa'i cha shas kyi nya yongs su gang ba yin cing / mkhas grub de dag dgung lo bgres gzhon ma gtogs phal cher dus mtshungs
par/ mkhas pa'i dbang po ye bzang rtse ba zhi ba chos kyi dbyings su sku'i bkod pa bsdus pa'i rjes su/ rang dang gzhan gyi grub pa'i mtha' rgya mtsho chen po'i pha rol
tu son zhing / thub bstan yongs kyi rtsa lag gcig pu grangs med rgyal ba'i 'khor lo'i dbang phyug 'khon ston chos kyi rgyal pos yul de wi ko Ta ming gzhan pha bong kha'i
dkar chag tu bka' stsal to/ /rtse lde'i sras 'bar lde/ de'i sras bkra shis lde/ de'i sras bha ne/ de'i sras nA ga de wa/! de'i sras btsan phyug lde/ 'dis ya tsher byon/
de'i sras bkra shis lde/ de'i sras grags btsan lde/ de'i sras grags pa ldes gser phye bre bdun las grub pa'i 'jam dbyangs dang / dngul dkar stong phrag bcu gnyis las grub
pa'i byams pa sogs sku gsung thugs rten mang du bzhengs/ de'i sras a so ldes rdo rje gdan du mchod pa'i rgyun btsugs/ de'i sras 'dzi dar rmal dang a nan rmal gnyis/ phyi
mas gser gyi bka' 'gyur bzhengs/ de'i sras ri'u rmal gyis dngul dkar bzhi bcu la sman bla mched brgyad dang / 'phrul snang du gser thog phub/ de'i sras sadgha rmal/ de'i
sras 'dzi dar rmal gyi sras a 'dzid rmal gyis rgyal sa ma thob gong du sa skyar rab byung mdzad/ slar srid bzung / de'i sras ka lan rmal/ de'i sras bar btab rmal/ 'di nas
ya tshe'i gdung brgyud chad de pu rang na mnga' bdag bsod nams lde spyan drangs nas srid bzung bas pu Nya rmal du grags so/ /! khri bkra shis brtsegs pa dpal la sras dpal
lde/ 'od lde/ skyid lde gsum byung ba'i che ba brgyud pa gung thang pa/ klu rgyal ba/ spyi pa lha rtse

glang lung rtsang bskor rnams dang / chung ba'i brgyud pa 'jad rta nag tu thog pa las mched pa'i 'bro ba/ g.yas ru ru lag nyang / mus sogs kyi btsad por grags pa mang zhing
/ 'bring po la sras pha ba de se/ khri lde/ khri chung / nyag pa bzhi las/ dang po dang bzhi pa gtsang rong gi phyogs dang / gnyis pa mdo smad btsong khar yod cing / gsum
pa khri chung gis yar klungs su bzhugs nas sku mkhar 'phying ba stag rtse bzung / de'i sras 'od skyid 'bar la sras bdun byung ba'i g.yu can gyis bya sar bzhugs/ de'i sras
jo dga' la gsum las bar ma la sras bzhi las jo bo rnal 'byor gyis 'ban tshigs su bzhugs rje spyan snga rin po che la mchog tu gus shing gdan sa chen po dpal phag mo grur
phud dud ma smad pa mdzad/ de'i sras gsum gyi jo 'bag la sras lnga las shAkya mgon gyis pho brang gnas chung bzung / rje sa skya paNDi ta chos 'khor bskor ba'i mthun rkyen
mdzad/ de'i sras shAkya bkra shis kyis pho brang rnying ma brtsigs/ sras gnyis byung ba'i chung ba mnga' bdag grags pa rin cen kyis 'gro mgon 'phags pa'i zhabs phyir
gong ma'i drung du byon/ 'ja' sa blangs nas brag kha'i pho brang btab/ gnas lnga rig pa shAkya shrI'i ring lugs pa jo gdan tshogs par bsnyen bkur phul du byung ba mdzad/
sras bzhi byung ba'i gnyis pa mnga' bdag shAkya mgon pos lo tsA ba legs pa rgyal mtshan sogs mkhas grub du ma'i zhabs nas bteg pho brang yum bu bla sgang du gtsug lag khang
bzhengs/ de'i sras chos rje shAkya rin cen lde ste/ 'di yan chad kyi nang nas dar ma las gzhan du gyur pa kun/ mnyam med stobs bcu mnga' ba'i bstan pa rin po cher sri
zhu dang / sa chen po la spyod pa'i skye rgu mtha' dag la bde skyid ma la ya'i rlung gzhon gyis du:kha'i tsha gdung bcil ba'i lhag bsam bai DUraya'i ri bo chu shel dbang
po'i gos kyis klubs pa ltar dkar ba'i khur

'chang ba sha stag tu byon pa'i snyan grags ha ri tsan dan gyi sdong po zla 'phreng grangs med pa'i sa 'dzin gyi khong las brgal bar g.yur za ldem mo/ / smras pa/skabs gsum
rmu yi nyag thag las brgyus sa mtsho'i mu tig 'phreng ba can//gnam gyi skas las bde bar babs pa'i 'khor lo rin cen rgyu ba'i shugstshangs bcos sder bcas mgo bo bregs tshe
sa 'dir 'phos pa'i rA ma Na//mtho ris ngo mtshar gtam gyi utpal skal ldan rna ba'i rgyan du spud//rigs kyi mngon mtho'i nye ba'i tshal na ldem ldem 'khrigs pa'i lag 'gro'i
snying po'i sa skyes dpal//dpal khyim ltar dkar legs lam yal ga ling ling g.yo bar dge bcu'i lcug phran bya ma rta//rta mchog srab skyogs khrims kyi me tog long long
'dab ma pad dkar gzhon nu'i chun po bzhin//bzhin ras phan bde'i rgyan mchog ze'u 'bru shig shig spungs pa'i byang grol dri bsung bla na mtshar//de ltar phul du byung ba'i
snying stobs kyi go cha btsan po gyon nas rno ngar mi bzad pa'i mtshon chas bdud sde'i snying la brnag nus las 'das pa'i du:kha ster ba'i byed po lha lung dpal gyi rdo rjes/
me tog mda' can gyi 'dab brgya rnam par bzhad pa'i ze'u 'bru glang dar ma 'u dum btsan nyi ma'i bu'i gangs ri'i dum bu gsar du chad pa'i 'phreng ba lta bu'i mche ba'i
grong khyer du spyugs pa'i mjug tu/ rje 'bangs kyi go rim rnam par zhig nas lo sum brgya

lhag pa 'das pa'i dus/ 'jam dbyangs gong ma'i khri la gnam skos kyi rgyal po hor gyi lung byung ba yin no//de yang ma hA tsi na'i yul gru chen por stobs kyi dpung pas sa la
rang dbang du spyod pa'i rgyal po mchog gi seng ge rkang pa brgyad pas bteg pa'i rin po che'i khri la zhabs zung gi padmo mngon par 'du bgyis te/ rin po che sna bdun sngon
du 'gro ba can sa la spyod pa'i mtho ris kyi rgyal po gang yin pa dag ni 'jam mgon zur phud lnga pa'i byin rlabs kyi bsil zer snying la 'phos pa'i kun dga'i bdud rtsi
'bum du 'dzag pa sha stag 'byung bar grags shing / de yang sa skyong chen po kun dga' rdo rje'i gsung las snyigs dus kyi mkhas pa'i dbang po 'gos lo gzhon nu dpal gyis btus
par/ spyi bo'i rgyal po sum cu rtsa drug tshin hri hang gi rgyal po gnyis/ han gyi rgyal po bcu gnyis/ ang mang gnyis/ han nyi shu rtsa drug tsha'o tsha lnga/ 'um gcig
he'u cing gcig ba si cing gcig ching sang brgyud pa su'i g.yang di yi la rgyal po bcu gnyis byung bar bshad pa sogs rgya dang mi nyag gi rgyal khams thams cad la dbang du
byed pa ni/ nag mo a lan la nyi ma dang zla ba'i zer las skyes pa'i bu bo don char mu gan gyi rigs brgyud las byung ba tshe ring gnam gyi she mong las/ yangs pa'i sa chen
po kun la dbang sgyur ba hor jing gir rgyal po yin la/ de la sras mang du yod pa'i ga gan la go yug gan dang / go dan rgyal po sogs las phyi ma'i dus/ dor rta nag pos
gtsos pa'i hor dmag bod du lhags te/ 'jig rten na mngon par mtho ba gtsug na zla ba yang zhum par byed pa'i dgra thabs kyis bod dang bod chen po'i rgyal khams thams cad spa
bkong bar byas/ de yang chos rje bsod grags pas/ jing gir rgyal po/ sbor ta che'i brgyud pa yin pa ltar bshad pa ni ma nges pa ste/ du bun mer gan nas brgyud pa chad de/

nag mo a lan la bu nyi zla'i zer las skyes pa yang bshad cing / gtam rgyud 'ga' zhig tu gzhon nu kha dog ser po can zhig gur gyi mthongs nas babs te dga' mgur spyad nas phyir
'gro ba na gur gyi sgo las khyi'i gzugs 'thon pa zhig gi bu byung bas gnam gyi bu zhes btags par grags shing / gang ltar bo don char mu gan yin pas/ ma nges pa'i gtam
mang po smra ba ni rang nyid gsal bar ston pa'i rgyu yin la/ rwa sgreng dang rgyal lha khang du hor dmag gis dge 'dun du ma bkrongs pa'i gling log de ni/ dge ba'i bshes gnyen
po to ba dang dus mtshungs pas dus tshod 'di dag las snga bar mngon no/ / de nas mi ring bar rgyal po rnam par dkar ba'i las la 'jug pa'i bsam pa skyes te rgya sman
dang / dpon po dor rta bod du btang bar sog mjal mor babs/ rje spyan snga rin po che la dun thang du byon te/ sgom pa shAka rin sna len du btang ba gsod par brtsams pa na/
spyan snga rin po ches sgrol ma la gsol ba btab pas rdo char babs par/ spyan snga rin po che la gus par byas te/ bod shing sgo can phal cher gyi babs blangs nas/ shar kong
po'i yul yan chad nas/ nub bal po dang / lho mon la thug pa tshun chad kyi btsan po'i mkhar rnams bsgyel zhing / gong ma rgyal po'i lung las mi 'da' ba'i rgyal khrims
btsan pos gnya' ba mnan te pho brang chen por pho nya ba mngags nas/ bod mtha' 'khob kyi rgyal khams na/ dge 'dun gyi sde ni bka' gdams che/ ngo bsrung ni stag lung chos
rje mkhas/ gzi brjid ni 'bri khung spyan snga che/ chos ni sa skya paNDi ta mkhas par 'dug pas gang spyan 'dren gyi lung stsol cig zhus par/ tshe 'di'i dpal 'byor phun tshogs
mtha' dag 'dzam gling 'di na jing gir rgyal po'i lugs bzhin spyad pa las lhag pa ma mchis pas/ 'jig rten phyi ma phan chad du thar pa dang thams cad mkhyen pa'i lam
bzang po ston pa'i bla ma zhig

gal che bar 'dug pas/ sa skya paNDi ta spyan 'dren pa'i bka' mchid dang / chos rje sa skya par chab shog dang bcas pho nya phyir son pa bzhin/ rgya sman gyis sa skyar phyin
te lung bsgrags pas/ rje sa paN yang / rje btsun grags pa'i zhal chems su/ khyod kyi tshe mjug la zhwa khra 'phur ba 'dra ba/ lham phag gi sna 'dra ba gyon pa/ yul skad
rigs mi gcig pa'i rgyal khams nas gdan 'dren pa 'byung bas/ dkon cog gsum gyi sgra mi grag pa'i sar/ rgyal ba'i bstan pa rin po che dar rgyas 'ong bas the tshom med par song
zhig pa'i bka' dran te zhal gyis bzhes pa yin no/ / de yang rje btsun chen po 'di nyid kyi rigs ni/ gnam nas lce ring g.yu ring / g.yu bse mched gsum las/ chung bas mi
rje mdzad de/ g.yu bse byi la spun bzhi byung ba/ 'dong gi rus chen bco brgyad dang 'khrugs pas gnam la g.yu ring gi rogs mdzad de btul nas bran du bkol/ g.yu ring gi rmu'i
bu mo dmu sa ldem khab tu bzhes par sras ma sangs spun bdun byung ba'i che ba drug dang yab lha yul du byon/ chung ba'i sras thog tsha dpa' bo stag byung bar mon bza'
mtsho mo rgyal khab tu bsus pa la sras g.ya' spang skyes 'khrungs/ srin po skya rengs khrag med bsad / g.ya' grum bsil ma phrogs te khab tu bzhes par sras shig byung ba
de srin po dang 'khon pa'i bar du skyes pas ming 'khon par skyes su btags pa la 'khon gyi gdung brgyud ces pa'i don de ltar yin zhing / chos rje dkon cog lhun grub pas/
de ltar 'chi med 'od gsal lha yi rigs/ / ma rig las 'khon 'jam dbyangs sprul pa'i sku/ / sa skya pa zhes grags pa gsal ldan pa/ / zhes gsungs pa yang gzur gnas kyis bltas
na rang bzhin brjod pa'i rgyan du mchis so/ / 'khon par skyes kyis jo mo btsan mo bza' lce sman gnyis la sras dpal po che 'khrungs pa/ yab kyis

yul gang bzang ltar btang bas/ la stod gnyan se thar gyi ya tshangs la yul gyi dge mtshan brgyad mthong ste bzung / mnga' bdag khri srong lde btsan gyi mdun na 'don du gyur
te/ rlangs lo tsA ba'i bu mo lha sa khrim bu khab tu bzhes par sras khren mdzes/ lha legs/ tshe la dbang phyug 'khon klu'i dbang po/ tshe 'dzin rnams las klu'i dbang pos
mkhan po rin po che bo dhi sa twa'i drung du rab tu byung zhing / slob dpon chen po'i byin rlabs kyi bdud rtsi snying la zhugs/ gcung gi sras rdo rje rin cen slob dpon chen
pos rdo rje theg pa'i dkyil 'khor du smin par mdzad/ grub pa'i dbang phyug chen po de la sras drug byon pa'i lnga pa yan gyi rus tsho mang du gyes shing / drug pa shes
rab yob tan grom par byon pa la sras gnyis byung ba'i chung ba byang du chad par 'khon tsho stod smad du gyes/ che ba yon tan 'byung gnas la sras gsum byung ba'i bar pa
tshul khrims rgyal po/ de la sras gsum byung ba'i che ba rdo rje gtsug tor shes rab/ de la sras bdun byung ba'i chung ba dge skyabs/ de'i sras dge mthong / 'dis shab tu
bzhugs shing / sras bal po zhes pa 'khrungs pa tsha mo rong gi brag la sgrub pa mdzad pas yab mes kyi yi dam gyi lha rdo rje phur pa zhal gzigs/ de'i sras shAkya blo gros
kyis g.ya' lung 'jag gshongs btab/ de'i sras gnyis las/ gcen 'khon rog shes rab tshul khrims/ 'di yan la yi dam gyi lha'i zhal gzigs shing / mchog thun gyi dngos grub thob
pa'i rdo rje 'dzin pa brgyud mar byon pa yin no//gcung 'khon dkon cog rgyal po/ sngags gsar ma'i lo tsA ba bla chen 'brog mi/ ba ri lo tsA ba/ rmang lo tsA ba/ pu rang
lo tsA ba/ gnam kha'u ba sku mched sogs bla ma dam pa du ma'i zhabs kyi padmo spyi bo'i gtsug tu bsten cing / gsung gi bdud rtsis myos par mdzad de/ gra bo lung par dgon
pa

zhig btab pas sa skya gog por grags shing / de'i tshe ri'i rtse nas gzigs pas/ dpon po ri'i ngos 'gram na sa dkar zhing snum pa bkra shis pa'i dge mtshan du ma dang ldan pa'i
yul du mkhyen te/ bdag po rnams la nor bu'i 'phreng ba sogs kyi rin gyis nyos te/ dpal ldan sa skya'i dgon pa btab/'khon dkon cog rgyal por jo mo ma gcig zhang mo la bla
ma sa skya pa chen po kun dga' snying po 'khrungs te mdo sngags kyi chos du ma la thos bsam sgom pa phul du phyin pa mdzad/ 'jam dbyangs a ra pa tsa na'i gsang ba gsum
gyi bdud rtsi'i chu rgyun gyis thugs kyi bum bzang yongs su gang bas/ rje btsun 'jal dpal dbyangs kyi rnam 'phrul du shes ldan mtha' dag gor ma chag pas dpal sa skya pa
'jam dbyangs 'khon gyi rigs zhes grags shing / khyad par gsang chen rdo rje theg pa'i bstan pa'i bdag por gyur pas/ rgya gar du yang birWa pa'i sprul pa sa skya pa bya ba'i
grags snyan gyi ze'u 'bru phyogs bral thos 'dzin 'dam skyes kyi ngos su g.yur za ldem zhing / mdor na dus gcig tu sku'i bkod pa mi 'dra ba mtha' yas pa ston pa sogs rje
btsun sa ra has mtshon pa'i 'phags yul gyi grub pa'i dbang phyug mtha' dag gi khengs pa'i rgyud 'gugs par byed pa'i kha sbyor bdun ldan gyi bla na med pa'i lam gyi padma
dkar po'i chun po 'dod pa'i bde ba gnyis med mtha' klas pa'i cod pan rnam par bcings pas 'bras bu'i theg pa la gcig tu bka' drin che/dam pa 'di la sras bzhi byung ba'i
che ba 'khon kun dga' 'bar rgya gar du byon pa tshad pas gshegs/ de 'og mi thub zla ba'i sprul pa 'khon bsod nams rtse mo ni yab mes kyi chos 'bras bu'i theg pa dang / gsang
phur cha pa la rgyu'i theg par thos bsam mdzad/de'i gcung 'khon grags pa rgyal mtshan ni rdo rje 'dzin pa'i chos kyi rgyal

srid la mnga' sgyur bas grub pa'i dbang phyug chen po de thos bsam sgom pa'i gru gzings la brten nas zung 'jug nor bu'i gling du gshegs pa/ yon tan gyi dngos po brjod pa'i
mtha' dang bral zhing / kha che paN chen gyi nyi zla gza' 'dzin 'byung bar lung bstan pa/ rje grags pas rtsa rlung la gzir bas ma byung ba dang / rdo rje dang dril bu nam
mkhar 'jog nus shing rang sgra 'khrol ba/ ma mgon lcam dral bran du 'khol nus pa sogs ngo mtshar ba'i mdzad pa shin tu mang /de'i gcung 'khon dpal chen 'od po che'i sras
gnyis las/ che ba 'khon dpal ldan don grub ni skye ba nyi shu rtsa lnga la mi'i srid pa bzung zhing / 'jam dpal dbyangs kyi byin rlabs ga pur gsar pa'i thigs pa snying la
sim pas mi shes pa'i tsha gdung rgyang ring por bsrings pas chung ngu'i dus nas saM skr-ita'i skad smra ba/ lanytsha dang wartu'i yi ge 'dri ba sogs sngon gyi bag chags
sad pa'i rnam 'gyur du ma mdzad cing / rje grags pa'i drung du dge bsnyen gyi sdom pa blangs pa'i mtshan kun dga' rgyal mtshan du btags/ gzhon nu'i dus nas sgom chen rgan
po'i rnam thar 'dzin pa'i rdzu bag gi mi tshe don med du stong par yol ba'i lugs rnams chu shing gi snying po lta bur gzigs nas mkhas pa dang grub pa'i bla ma du ma bsten
te/ bzo rig pa/ gso ba rig pa/ sgra rig pa/ gtan tshigs rig pa/ nang rig pa ste che ba lnga dang / snyan dngags/ mngon brjod/ sdeb sbyor/ zlos gar/ skar rtsis sogs mdor
na rig pa'i gnas mtha' dag la mkhas par sbyangs shing / sa skya paNDi ta zhes snyan pa'i grags pa dbus 'gyur rdo rje gdan gyi mdzes rgyan du spud/ bod 'dir gnas lnga rig
pa'i srol 'byung ba 'di nyid kyi bka' drin yin cing / ming dang don mthun pa'i mkhas pa zur mkhar blo gros rgyal pos/ sems kyi chos nyid rjen 'char

ma mthong kyang / / tshe 'dir mkho ba'i shes bya'i tshig don shes/ / zhes gsung ba yang gangs khrod kyi blun sgom rnams kyi tshul la dpags na thugs shin tu mad do/ / kha che'i
paNDi ta chen po shAkya shrI bha dra'i drung du bsnyen par rdzogs pa'i sdom pa mnos te/ mkhan po'i mtshan gyis mtha' can du byas nas kun dga' rgyal mtshan gyi mjug tu
dpal bzang po sbyar/ mu stegs kyi ston pa 'phrog byed dga' bo lta bu sgra tshad kyi rig pa'i lus stobs rnam par rgyas pa'i gnyis 'thung yang / 'jigs pa med pa'i rtsod pa'i
nga ros tshar bcad/ 'on kyang 'phrog byed dga' bos rdzu 'phrul gyis nam mkha' la 'phur bas/ slon dpon 'da' 'phyar rogs su sbran nas btul te nang pa'i bstan pa la 'jug
par khas blangs/ rab tu 'byung bar zhus kyang / mu stegs kyi rtags ma bor bar yod pa rnams ngo mtshar ba'i ched du khrid byon pa/ slob dpon mtsho skyes rdo rjes bstan ma
bcu gnyis la bka' bsgos pa'i mthus/ 'phrog byed kha nas khrag skyugs te shi ba'i ral pa'i cod pan dpal ldan sa skya'i ka ba'i mdzes byed du yod do/ / de nas hor rgyal po'i
lung byung ba bzhin rgya hor gyi rgyal khams su byon te/ dpag par dka' ba'i sku gsung thugs kyi mdzad pa du mas mtha' 'khob kyi rgyal khams mtha' dag dam pa'i chos kyis
gsal bar mdzad cing / rgyal po sa bdag gi nad kyis thebs pa las rnam par grol ba'i mi 'jigs pa'i sbyin pa bla na med pa stsal/ shar padma'i sder mdo phyogs kyi bshad pa/
lho dbang gi sder dbang byas brgya rtsa/ nub rgya mtsho'i sder klu'i rgyal po rnams dbang du bsdus te dam la btags nas char chu dus su 'bebs pa sogs 'jig rten kun tu 'bru
nor longs spyod zad mi shes pa'i 'dod 'jo char du 'beb par mdzad/ byang du sgyu ma mkhan gyi sprul pa'i grong khyer la me tog 'thor bas sgyu ma bshig ma thub pas sprul
pa'i sde zhes ya mtshan can du grags shing / sku'i

bkod pa yang sprul pa'i sde nyid du bsdus so/ /chos rje'i gcung zangs tsha bsod nams rgyal mtshan la sras lcam sring brgyad byung ba'i ma gcig kun dga' skyid kyi sras bla ma
'phags pa dang / phyag na gnyis las lo tsA ba ska ba dpal brtsegs kyi skye mtha' 'phags pa rin po che ni chung ngu'i dus nas gsung rab la thos bsam legs par mdzad cing
/ hor yul du 'byon pa'i dus/ dbus kyi sa'i char rab tu byung ba'i mtshan blo gros rgyal mtshan dpal bzang por gsol zhing / chos rje sa paN dang rgyal po gong ma mchod yon
zhi bar gshegs rjes/ se chen rgyal po gong ma'i khri thog tu byon pa dang / 'phags pa rin po che dgung lo bcu dgu lon pa rgyal po'i ti shrir gyur nas/ kwa din gu shri'i
mdzad mdo g.yang Ti'i dam kha/ gser dang mu tig gis brgyan pa'i snam sbyar/ rin po ches spras pa'i phyam rtse/ rin po che'i las zhwa/ gser gyi gdugs dang khri'u sogs bkod
pas khyad par du 'phags pa'i dngos po du ma dang / gzhan yang gser bre dngul bre/ rta/ rnga mong / ja gos dar sogs bdog pa'i yo byad kyi 'dod rgu mtha' yas pa phul/ de nas
mdo khams su phebs nas mkhan po grags pa seng ge'i drung du spong bdun 'khor bcas kyi tshul khrims yang dag par mnos te/ slar gong ma'i pho brang du phebs/ hor yig gsar
bslabs pa'i yig phud la/ bandhe shed skyes kyi 'ja' sa thog ma gnang / rgyal pos rdo rje theg pa'i chos kyi bdud rtsi'i dga' ston lan gsum du spyad pa'i dang po'i dus su
bod khri bskor bcu gsum phul/ gnyis pa'i dus su bod chol kha gsum phul/ gsum pa'i dus su rgya'i mi yur chen mo dang / rgyal po ma skyes dgra'i gdung skal gyi bde bar gshegs
pa'i 'phel gdung rnams phul/ rgyal pos bod kyi bandhe rnams sa skya pa'i chos lugs ma gtogs gzhan byed du mi 'jug pa'i gsung snga phyir byon pa na/ 'gro mgon

'phags pas so so'i lugs bzhin byed du 'jug par zhus pas/ rgyal pos bla ma de ltar gsung na rang rang gi lugs bzhin gyis la/ nged la smon lam thob gsung ba'i 'ja' sa gnang /
dbus gtsang gi phyogs su chas rkyen du ma brdzangs pa la brten nas/ dpon chen shAkya bzang pos gser 'od/ nang rten thub chen/ phyi rten gser 'bum bzhengs/ mi ring bar bla
ma yang sa skyar phebs/ gser 'bum bkra shis sgo mang dang / phyi'i skya 'bum bdun la gser zangs las grub pa'i gdugs chos 'khor dang / sa paN gyi gser 'bum la gser thog
bzos/ rgyal ba'i bka' po ti nyis brgya lhag tsam gser gyis bzhengs/ slar gong mas gdan 'dren gyi gser yig nan chen mngags pa la brten/ bshul du zhugs pa'i zhar byung du gye
re lha khang du phebs nas gzigs rtog mdzad de/ mi la nye gnas go chod 'di 'dra byung 'dug gsungs pas rkyen byas te/ dpon chen shAkya bzang pos gye re lha khang la thig
tshad blangs te khri bskor bcu gsum bskul nas lha khang chen mo brtsigs/ 'gro mgon pho brang chen por phebs pa na/ rgyal pos gnam gyi 'og sa'i steng / rgya gar gyi lha'i
sras po/ yi ge rtsom mi/ sprul pa'i sangs rgyas/ rgyal khams 'jags su 'jug mi/ snyan ngag gi rgyu/ paNDi ta 'phags pa ti shrI zhes pa'i mtshan du mnga' gsol/ 'bul ba lan
re la tshan che ba/ dngul bre chen stong ra can tshan pa gnyis/ gos dar lnga stong dgu brgya bzhi bcu phul/ skabs shig karma pakshis chu la 'dzul ba/ mkha' la 'phur ba/
pha bong brdzi ba sogs rdzu 'phrul du ma bstan pa na/ rgyal pos/ rang re'i ti shri 'phags pa 'di sangs rgyas snang ba mtha' yas mi'i gzugs su sprul pa zhig yin kyang / rdzu
'phrul dang rtogs pa rtogs ldan rgya bo 'di mtho bar 'dug gsungs pas/ btsun mo cha'us bla ma'i drung du rgyu mtshan rnams bskyar te/ pakshi la mchod

gnas kyi gtso bo bcol na sa skya'i gdung brgyud rnams la gnod pas rdzu 'phrul ston par zhus pas/ rgyal blon gyi dbus su bla mas ral gris dbu dang phyag zhabs rnams so sor phral
te/ rgyal ba rigs lngar byin gyis brlabs te bstan pa sogs sprul pa ngo mtshar ba du ma 'dren byed kyi dga' ston du stsal/ de nas slar gdan sa dpal ldan sa skyar phebs
te/ dge 'dun 'bum du nye ba la bsnyen bkur phun sum tshogs pa'i dus ston khyad par can chu mig chos 'khor du grags pa mdzad/ dus der kun dga' bzang po dpon chen du yod
pa bla ma'i thugs dang 'gal ba 'ga' byas zhes nye gnas kyis gong ma se chen la phra ma zhus pas/ hor dmag gis bya rog rdzong phab/ dpon chen bsad / bya rog rdzong du dmag
gi khrims rnga brdung / / snying med po tsho gser phye chu la 'bo/ / zhes pa'i lung bstan dus thog tu babs/ de'i sngon ma'i lo nang du bla ma 'phags pa lha khang bla brang
du zhi bar gshegs/ 'ga' zhig nye gnas kyis hor dmag drangs pa bla mas mkhyen dogs nas lkog tu bkrongs kyang zer/ 'di dag gi dus dpon chen 'ga' zhig gi byed pa la brten
bod du mi bde ba du ma byung bas/ sna thag sas byas hor dmag bod du yong / / ngan song zer yang de 'dra'i sdug bsngal med/ / ces pa'i lung bstan gyi dus skabs yin no//'gro
mgon gyi gcung phyag na chos rje'i phyag phyir gong ma'i gam du byon/ bod kyi dpon du bskos shing hor chas byed du bcug zangs tsha'i jo mo shab kyi jo 'grom la slob dpon
rin cen rgyal mtshan dang / lcam 'do le gnyis byung ba'i gcen gyis rgyud lung man ngag du ma mkhyen cing / 'phags pa rin po che bod du byon pa'i shul du gdan sa mdzad/
spyir bal po nas mdo khams yan gyi rgyal ba'i bka' 'gyur ro cog dge 'dun rnams kyis klog pa'i bsnyen bkur dang / rgya bal mtshams na bzhugs pa'i 'phags pa 'ja' ma li'i gong
ma

'phags pa mched gsum pa de gdan sa chen por gdan drangs/ gser gling lhun grub sdings kyi dgon pa btab/ slob dpon zangs tsha'i jo mo gung thang lha gcig mdzes ma la slob dpon
ma bsod nams 'bum dang nyi ma 'bum gnyis byung / de'i nye gnas ma rje rong ma rdo rje ldan la slob dpon ye shes 'byung gnas 'khrungs/ 'azangs yul gyi rgyal po hUM ka ra
rje'i bla ma mdzad/ slob dpon zangs tsha'i jo mo jo lcam hor mo la slob dpon rin cen 'byung gnas 'khrungs pa chung ngu nas gshegs/ 'gro mgon phyag na'i jo mo ma gcig mkha'
'gro 'bum la sras dharma pA la rakShi ta 'khrungs/ slob dpon ye shes 'byung gnas kyi sras su bdag nyid chen po bzang po dpal ba bo dong er 'khrungs/ 'phags pa rin po che
gshegs rjes 'gro mgon phyag na sku dbang btsan pas dharma rakShi ta khong rang gi sras su song bas gdan sa'i mthil du bzhag gong ma'i drung du bdag nyid chen po bzang
po dpal ba sa skya'i gdung brgyud min tshul sogs kyi snyan phra phul ba la brten/ rgyal po'i lung gis rgya mtsho chen po'i chu 'jam nyi shu bsgral ba'i gling chung zhig tu
phebs dgos pa byung / de'i bar du dharma pA la rakShi ta yab sras gshegs pas/ sa skya'i dpon chen sogs bka' gros la dbang ba rnams kyis bla ma bdag nyid chen po gdan drangs
chog pa'i gong sar mi sna btang yang don ma mthong bas/ chos rje khu dbon gyi mgon po'i bka' babs kyi slob ma gya a snyan dam pa kun dga' grags kyi byon te/ rgyal po'i
pho brang steng du kha'u'i rdo char dang / bya rog re'u chung gi bong tshod tsam lcags kyi mchu sder can zhig skad sgrog cing gshog pa brdeb pa sogs byung bas/ dam pa
kun grags pas/ bla ma bdag nyid chen po sa skya pa'i zhal ngo yin pa la brnyas pas lan pa'i rgyu mtshan zhus pas/ bdag nyid chen po pho brang du spyan drangs/ bkur sti phun
sum tshogs pa dang bcas gdan sa chen po'i khrir phebs

su bcug bar skabs su zhal ngo nyag phra ba la brten/ shar pas khri bskor bcu gsum la lung gtong ba byung / bla ma bdag nyid chen po'i sras bsod nams bzang po mdo khams su grongs/
dbus gtsang du jo mo bdun blangs pa'i kun dga' 'bum gyi sras kun dga' blo gros hor yul du byon nas bu yan rgyal po/ gi gan rgyal po/ ye sun the mur gsum gyi ti shri
mdzad/ ma gcig yon bdag mo'i sras che ba chung ngu'i dus grongs/ kun dga' legs 'byung gi ye sun the mur kun dga' rgyal mtshan gyis ratna shrI dang tho gan thi mur gyi bla
mar hor yul du byon/ ma gcig nam mkha' rgyal mo la sras nam mkha' bshes gnyen/ nam mkha' legs pa/ nam mkha' rgyal mtshan gsum byung ba'i nam mkha' legs pas gdan sa chen
po'i khri thog tu bzhugs/ ma gcig gzhon nu 'bum la kun dga' nyi ma/ don yod rgyal mtshan/ dpal ldan bla ma dam pa bsod nams rgyal mtshan gsum 'khrungs pa'i chos rje bla
ma ni/ rig pa'i gnas mtha' dag la phul du phyin zhing rdo rje 'dzin pa'i sa chen po la mnga' brnyes pas bstan 'dzin kun gyi gtsug rgyan dam par gyur pa la/ khyad par gong
ma sde srid phag mo gru pa'i yongs 'dzin du gyur pas khyad par 'phags/ ma gcig nyi ma rin cen la nyi ma dpal/ kun dga' legs rgyal/ kun dga' rgyal mtshan gsum 'khrungs/
kun spangs lcam mo la blo gros rgyal mtshan dang / khang gsar dpon mo la bsod nams blo gros dang grags pa rgyal mtshan gnyis 'khrungs/de yang ti shrI kun dga' blo gros kyis
gcung po rnams la bla brang bzhi so sor bgos te gnang bas/ mkhas btsun nam mkha' legs pa'i sras ta dben kun dga' rin 'byung / de la btsun mo gnyis las che ba'i sras gu
shri blo gros rgyal mtshan chung ba'i sras slob dpon grags pa blo gros dang / kun

dga' blo gros rgyal mtshan/ lcam gcig dang gsum byung / grags pa blo gros kyi sras su blo gros dbang phyug 'khrungs/ yab sras 'di gnyis la chu mig bdag chen du grags/ kun dga'
blo gros kyi sras kun dga' dbang phyug 'khrungs/ rim par byon pa'i gdung brgyud 'di rnams la bzhi thog bla brang zhes so//bla ma dam pa'i gcen don yod rgyal mtshan gyi
sras nyi ma rgyal mtshan dang / zla ba rgyal mtshan gnyis/ phyi ma'i sras bla chen kun dga' rgyal mtshan/ de la 'jam dbyangs nam mkha' rgyal mtshan dang / zha lu ba bsod
nams rgyal mtshan lcam sring gnyis 'khrungs pa las/ nam mkha' rgyal mtshan gyi sras rgya gar shes rab rgyal mtshan dang / bdag chen rdo rje 'chang lcam bzhi dang drug 'khrungs/
zha lu ba'i sras slob dpon grags pa rgyal mtshan te/ rin cen sgang bla brang du grags la gsang chen blo bshad sogs dpal ldan sa skya pa'i zab don gyi bdag po rim
par byon/ti shri kun dga' legs 'byung gi gcung kun dga' rgyal mtshan gyi sras ta dben chos kyi rgyal mtshan dang / / ta dben blo gros rgyal mtshan gnyis snga ma la jo mo
gsum las dang po'i sras theg chen chos kyi rgyal po/ gnyis pa la dharma dhwa dza/ rin cen rdo rje/ gsum pa la slob dpon bsod nams bkra shis/ de'i sras slob dpon bde legs
bkra shis/ de'i sras bsod nams rgyal mtshan/ shAkya sengge/ bsam grub rgyal mtshan/ don grub rgyal mtshan/ shAkya sengge'i btsun mo che ba'i sras kun dga' bkra shis/ kun
dga' rgyal mtshan/ kun dga' snying po gsum las bar pas khams kyi phyogs su phebs par sras chos kyi rgyal mtshan kun dga' blo gros legs pa'i 'byung gnas mched gnyis 'khrungs/
'di rnams la lha khang bla brang du grags/slob dpon nyi ma dpal gyi gcung po kun dga' legs pa la jo mo

gnyis las/ che ba'i sras slob dpon bsod nams 'bum/ chung ba'i sras bla chen bsod nams blo gros/ gzhon nu la gshegs pa gcig dbang grags pa rgyal mtshan/ 'di la jo mo gnyis las/
dang po la kun dga' legs pa'i blo gros dang / dbang rnam sras rgyal mtshan gnyis 'khrungs/ gnyis pa la chos kyi rgyal mtshan 'khrungs/ dbang rnam sras par jo mo gnyis
las/ dang po'i sras kun dga' blo gros/ gnyis pa la dbang nam mkha' legs pa dang lcam lnga 'khrungs/ nam mkha' legs pa la jo mo gnyis las/ dang po la lcam gnyis/ gnyis pa
la dbang nam mkha' rgyal mtshan/ de la jo mo gsum las/ dang po la lcam gcig gnyis pa la nam mkha' rin cen/ gsum pa la nam mkha' bkra shis/ de'i sras sa lo thams cad mkhyen
pa/ bdag chen ngag gi dbang phyug 'jam dpal grags/ nam mkha' don grub/ de'i sras kun dga' bsam grub dang sngags 'chang chen po kun dga' rin cen/ snga ma'i sras bdag chen
kun dga' bde legs/ de'i sras bsod nams lhun grub/ kun dga' lhun grub/ 'jig rten dbang phyug de'i sras bsod nams blo gros/ byams pa bsod nams lhun grub/ ngag dbang bsod
nams lhun grub rnams 'khrungs/ kun dga' rin cen la jo mo gsum las/ dang po la lcam gnyis/ gnyis pa la ngag dbang bsod nams dbang po/ lcam gsum/ gsum pa la grags pa blo gros/
de la sras lcam sring drug las/ sras bgres pa gnyis gzhon nu nas gshegs/ de 'og kun dga' dbang rgyal/ mthu stobs dbang phyug ngag dbang kun dga' bsod nams gsum 'khrungs
te/ 'khon sa skya pa'i gdung brgyud rin po che dang / mdo rgyud kyi bstan pa ni deng sang gi bar du gnas pa yin na'ang / srid kyi stobs 'byor phun sum tshogs pa ni/ 'gro
mgon chos rgyal 'phags pa nas/ 'gro mgon bsod nams pa'i bar du lung gi bskos pa'i dpon chen

gcig gnyis slar ldab pa dang bcas pa'i nyi shu'i bar du dbus gtsang chos kyi chol kha/ mdo stod mi'i chol kha/ mdo smad rta'i chol kha ste/ bod chen po'i chol kha gsum gyi
rgyal khams kun la mnga' sgyur cing / khyad par la stod lho byang / gur mo/ chu mig/ shangs dang / zha lu ste gtsang khri drug/ rgya ma/ 'bri gung / tshal pa/ thang po che
pa/ phag gru/ g.ya' bzang ste dbus khri drug dbus gtsang gi mtshams su yar 'brog khri bskor gcig ste bod khri bskor bcu gsum gyi nyes la chad pa dang bzang la bya dga'
ster ba sogs khrims kyi byed po ni/ sngar smos pa'i dpon chen shAkya bzang po dang / kun dga' bzang po gnyis kyi rjes su zhang btsun dang ban dkar ba gnyis kyis las ka bzung
/ de rjes byang rin bskos pa so thin si'i dam kha dang / shel dam byung yang shangs kyi sdong mo thang du g.yog gis bsad / de rjes kun gzhon dang gzhon dbang gnyis kyi
ring la dbus gtsang gi che gsal chen mo dang khrims kyi zhib cha byas/ de rjes dpon chen byang rdor/ de nas ang len/ 'dis sa skya'i lcags ri phyi ma dang / bon po ri'i
lcags ri/ khang gsar gling rnams brtsigs shing / sa 'bri nang 'khrugs pas/ ang len gyis khri bskor bcu gsum gyi dmag 'bri gung du drangs te/ lha khang me la bsregs pa sogs
'bri gung gling log tu grags pa de byas shing / dwags po sogs su dpung khyer byas pa'i sa mtshams kyi brag la ang len gyi ming bris 'dug zer ba sogs dpon chen zhig la drag
shul 'di nyid che'o/ /de'i rjes su gzhon dbang bskyar nas bskos pa lam du grongs/ de nas legs pa dpal/ sengge dpal/ 'od zer seng ge 'dis swon jing dben gyi dam kha bzung
/ de nas kun rin/ don yod dpal/ yon btsun/ yang 'od zer seng ge rgyal ba bzang po/ rgyal ba bzang po/ dbang phyug dpal/ bsod nams dpal/

yang rgyal ba bzang po/ dbang brtson/ 'di gnyis kyi dus phag mo gru pa dang ma mthun pas/ dpyid kyi ma mas bskyangs pa'i sos dus kyi lang tsho mngon par bdo ba na/ dgun gyi
grang reg mtha' dag rang shugs kyis 'jig pa dngos po'i chos nyid du snang ba ji bzhin du/ 'jig rten gyi mes po tshangs pa'i lung gis sde bzhi'i dpal 'byor mtha' dag sde
srid phag mo gru pas rang byan du mdzad pas/ de'i rjes su nam mkha' brtan pa sogs dpon chen 'ga' zhig 'dren yang dpon chen snga ma rnams ltar bod chol kha gsum la lung sgyur
ba ni ma byung ngo / / de ltar dpal ldan sa skya pa'i rigs rus cho 'brang chos srid kyi ngang tshul 'di la dpags na/ g.yung po'i rigs can gyi dregs ldan mtha' dag pha
wang nam 'phang spyod pa'i tshul ltar nges pas/ mi shes gdol pa'i phrug gu 'phongs pa yi/ / 'khor gyis bteg la 'jig rten 'dren pa zhes/ / smig sgyu 'bab chur sgrog pa'i
grags stong sgras/ / 'jig rten yangs mor byed dang 'di mi mtshungs/ / zhes chos rje dkon cog lhun grub gsung ba yang dag pa'i gtam mo/ / smras pa/gser ldan lto ba 'khod snyoms
lus phra mchog gi bzhin ras ngos yangs par//rigs rus nags klung stug po'i 'khri shing mig sman g.yo ba'i gar bsgyur dbus//'khon rigs sA la'i ljon pa'i dbang po ma 'dres
'khyug pa'i zur mig can//chos srid 'bras bu'i khur gyis dud pa'i mdzes sdug rnam 'gyur ci yang bkra//

e ma rtsod dus gser 'khor can//sa la rgyu ba'i gnam gyi sras//gang gi lung bzhin bod 'bangs gtsug/bde 'byung ral pa'i zla tshes ltar//mdzes byed rgyan du spud pa'i dpyid//bstan
pa'i bdag po sa skya pa'i//gdung rabs ha la'i ka la sha/blo gsal bde 'byung mgrin par mdzes//de yang mon gor rgyal pos 'bri gung pa/ se chen rgyal pos tshal pa/ hu la
hus phag mo gru pa rnams so sor mchod gnas su bzung ste/ bod rnams rgyal po so sos ris su bcad de bdag po mdzad pa rnams mchod gnas so sor sbyar ba'i mon lug mgo steng
tshun chad/ gnyal stod smad/ gru shul/ lo ro dkar nag byar po/ e che ba'i nang nas e chung / thang po che/ 'phyong rgyas/ 'phyos/ mon mkhar/ mkhar ltag do bo/ sregs lte/
'on sna/ nam zhal lnga/ bsam yas shar sgo gdong man chad dang / lho brag shar nas/ mchod sde/ ba zhi bod 'brog gnyis/ mnga' ris nas ko ron mdo yan chad/ spu rig la rtsa man
chad rnams rgyal po hu la hur gtogs pa'i don gyi phag mo gru pa'i 'og tu yod pa dper mtshon te 'bri gung dang tshal pa rnams la yang de dang dod mtshungs pa yod pa'i dbang
gis/ g.ya' bzang ba khri bskor gyi kha grangs su bgrangs kyang don du phag mo gru pa'i 'og tu gnas pa ltar/ sna dkar rtse pa 'bri gung pa'i 'og dang / des mtshon khri
dpon gzhan rnams phag 'bri tshal gsum la chos srid gnyis ka'i sgo nas 'gran par mi nus pas 'di gsum khri

dpon rnams kyi nang nas mngon par mtho ba yin no//! de yang tshal pa ni zhang 'gro ba'i mgon po'i rnam par dkar ba'i 'phrin las kyi gdugs dkar po dbyig 'dzin gyi khyon kun
khyab pa las brgyud de khri dpon du gyur pa yin pas/ lha dbang brgya byin gyi sprul par grags pa nye gnas dar ma gzhon nus/ 'gro mgon rin po che'i thugs sras mdzad de/ gung
thang gi gtsug lag khang brtsig pa'i zhabs tog phun sum tshogs pa bsgrubs/ 'gro mgon gshegs khar sde gtsug lag khang gnyis kyi bdag por bskor te/ phyi'i khyams smad dang
mgon khang / nang du gdung rten bkra shis 'od 'bar dang / sku 'bum chen mo'i 'phro sogs grub par mdzad/ de'i rus dbon 'byung gnas brtson 'grus kyis dpon gyi go sa bzung
nas lugs zung gi bya ba mi dman pa 'ga' zhig byas shing / de'i dbo na ye shes 'byung gnas kyis sring mo bzhi bu brgyad du grags pa'i skyid smad kyi yul grong mang po mnga'
'og tu chugde rjes dpon sangs rgyas dngos grub ni gnam gyi mthongs nas mi yul du babs pas/ mgar tshe nam tsha 'brug de nas mgar bla ma mkhyen chen po/ mgar stong mes
khri chags/ de'i sras mgar stong btsan yul bzung gis chos rgyal srong btsan sgam po'i blon po mdzad/ lugs gnyis kyi mdzad pas rje'i zhabs tog dang bod 'bangs la bka' drin
che/ de'i sras btsan po yon tan rgyal bzung / de nas rim bzhin lha gcig snyan ldem bu/ khri zangs dum bu/ khri gnyer khri lcags/ de'i sras stong mes khris snang / khri sto
ro stag gzung / blon chen chas pa sgo drug de'i sras rmu bza' dang 'phags gzigs/ de nas rim bzhin mgar thog yang rgyal/ rgyal le/ mgar rgyal ba 'byung gnas/ 'di dang zhang
rin po che mchod yon du gyur te/ sras phun sum tshogs pa 'byung ba'i lung bstan dang mthun par dpon sangs rgyas dngos grub 'khrungs pa dpon

du bskos/ dge 'dun tshal pa'i bstan pa'i rtsa ba btsugs/ de'i sras dpon chen rin rgyal gyis dpon gyi las ka bzung ste gong du byon/ se chen rgyal pos skyid shod stod smad/
stod lung / gra dol/ 'phyong po/ rgyal sman/ e dwags gnyal gsum sogs lha khang zhig gsos byed pa'i mi sde shes su chug gi 'ja' sa gnang / gung thang du byon te gzims khang
shar dang khyams gra chen mo brtsigs/ 'di la sras gsum las che ba nyi ma shes rab kyis 'gro mgon 'phags pa'i phyag phyir gong du byon te 'ja' sa blangs/ gnyis pa dpon dga'
bde mgon po bya rog gdong can gyi sprul par grags shing / tshal pa'i dgon sde'i don du gong ma'i drung du lan bdun byon/ mi chen zam kha lha pa'i nye gnas 'dam ring gi
gzhan dbang du gyur te/ dpon dga' bde la rtsa ra mang du byas pas/ lkog tu rgyal por zhus par gong ma'i na bza' 'brug sder lnga pa zhig gnang ba de 'og tu gyon skabs/ zam
khas khrims rar khrid de stod gos bshus pas/ rgyal po'i na bza' 'dug pa mthong ste zam kha 'jigs/ mi ring bar zam kha la nag phog pas/ dga' bdes snying tshim gyi chang
drangs nas/nged rang gnyis po khyad par che//nga ni dge 'dun tshal pa yin//dga' bde dpal//blo bde dpal//skyid pa'i dpal//da lta tshal pa'i dga' bde dpal/ / zhes glu blangs
skad/de nas rgya'i bzo bo mkhas pa dang bcas te/ bar khang / rgya phibs/ gser 'phru sogs rten dang brten par bcas pa mtha' dag phul du byung ba'i

bkod pas khyad par du 'phags pa bzhengs/ chos 'khor gling btab nas mtshan nyid kyi bshad grwa dang / dbus gling du sngags grwa 'dzugs pa sogs rnam dkar gyi mdzad pa rgya chen
pos gong ma shin tu dgyes/ 'di'i gcung po rin cen dbang phyug rab tu byung / dga' bde'i sras gnyis las che ba rin cen seng ge/ chung ba smon lam rdo rje/ 'di nyid kyis
lha sa'i bar skor dang / brag lha klu sbug gi rgya phibs/ jo bo dang thugs rje chen po gnyis kyi dbu thog tu gser thog 'bum mo che'i ganydzi ra/ bka' 'gyur dang / dbus gling
'od gsal 'phrul gyi lha khang bzhengs pa sogs/ dkar phyogs kyi mdzad pa bla na ma mchis pa mang zhing / srid kyi mnga' thang lnga kun gsal gyi 'gram pa la reg pa lta
bur gyur/ 'di'i sras che ba dpon kun dga' rdo rje yab mes kyi chos dang rig pa'i gnas thams cad la mkhyen pa mchog tu yangs shing / gong nas phyir byon te/ sku gsung thugs
kyi rten dang ri bo dge 'phel 'debs pa sogs chos srid kyi mdzad pa mi dman pa mtha' yas/ slar yang khri dpon gyi las ka gcung po grags pa shes rab la gtad de rab tu byung
ba'i mtshan drung chen thams cad mkhyen pa dge ba'i blo gros su grags/ mkhas pa'i dbang po bu ston rin po che tshal du bka' 'gyur gyi rab gnas la gdan drangs skabs/ tshal
pa dpon po'i kha ya byed dgos pas rang dgar phyin na mi yongs gsungs nas/ phyag dpe mang po bsnams te lam du gzigs skad/ chos rje bsod grags pas/ chos 'khor gling drung
chen smon lam rdo rjes btab pa dang / si tu dge ba'i blo gros dang drung chen kun dga' rdo rje so sor 'dren pa sogs ni yig tshang gi zhib cha ma nges pa'i 'ol tshod kyi
gtam ste/ 'di dag la 'dris pa chung ba'i dbus su wa skyes rgyal po'i rnam thar 'dzin pa'i tshul yin mchis na'ang / deb ther la 'dris pa rnams kyis brtags tshe bzhad gad
kyi gnas so//

drung chen kun dga' rdo rje'i sras si tu dge legs bzang po/ de la sras tre hos dpal 'byor bzang po/ legs pa rgyal mtshan/ legs ldan bzang po dang gsum gyi dang po'i sras tre
hos dga' bde bzang po dang dngos grub rgyal mtshan gnyis 'khrungs/ gdung brgyud rim par byon pa de dag thams cad kyang gong ma'i lung dang las kas mngon par mtho zhing
/ chos dang srid kyi mdzad pa mi dman pa sha stag tu byon/ 'on kyang dpon kun dga' rdo rjes/ sa skya'i dpon chen rgyal ba bzang po/ dbang brtson/ g.ya' bzang pa sogs dang
bsdongs te/ sde srid phag mo gru pa la ngan bshoms mang du byas pas/ 'dab chags phal gyis mkha' lding gi rjes su snyeg pa rang nyid ngal ba'i rgyur 'gro ba bzhin du sngar
dpon dga' bde dang / drung chen smon lam pa'i dus mtha' sgyur ba'i gong ma'i 'ja' sa'i nang gi 'bangs ni phal cher shor ro//! dpal phag mo gru pa'i 'phrin las kyi rgyun
las/ sgrub brgyud kyi bstan pa rin po che'i dgon gnas slob rgyun dar rgyas su spel bar mdzad pa po ni skyu ra rin po che yin la/ gdan rabs bzhi tsam gyi bar du dam pa'i
chos kho na don du gnyer ba las/ 'jig rten gyi stobs dang gong ma'i lag rtags sogs med 'dug pas/ si tu rin po che'i bka' chems deb ther las/ de dus kyi bla ma de spyan snga
rin po che yin/ sgom pa shAka rin yin te dam kha ma theb rjes tsam yang khyed bla dpon la med/ rgyal po'i bla ma ti shri yang ma byas gsungs pa ltar yin la/ de yang bstan
pa snga dar gyi dus skyu ra'i rig sngags 'chang ba zhig la mkha' 'gro'i rigs can gyi sna nam bza' bya ba'i jo mo zhig blangs pa mi las 'das pa'i sprul sgyur sna tshogs
ston pa zhig byung ba/ deng sang 'bri gung a phyir 'bod pa 'di yin la/ de gnyis kyi sras la nam mkha' dbang phyug gi brgyud las a mes dbang rgyal gyi sras bzhi pa rdo rje
la jo mo rje btsun ma bya ba blangs

pa'i sras su 'bri gung rin po che 'khrungs te 'gro mgon rin po che'i drung du zab rgyas kyi chos bum pa gang byo'i tshul du gsan cing mtshan rin cen dpal du grags/ 'gro mgon
gshegs rjes zhang sum thog pa'i mjug tu gdan sa mdzad kyang 'phrin las bzhed pa bzhin ma byung bas byang phyogs su byon nas rtogs ldan mi nyag sgom rin gyi dgon pa nye
gnas kyis phul bar phyag phab ste dar rgyas su mdzad pas 'bri gung thel zhes gangs ri'i khrod kyi sgrub brgyud pa'i gtsug na mngon par mtho ba byung zhing /skyob pa rin po
che'i khu bo dkon cog rin cen gyi sras a mes grags rgyal/ de la sras mched gsum las che ba dbon rin po che/ 'bring dbon brgyud rdo rje seng ge/ chung ba gcung rin po che
rdo rje grags pa las/ gcung rin po che ti li pa'i sprul par grags shing / 'di'i dus su sgom pa la khri dpon gyi 'ja' sa lon te/ byar dgas tshun lung gis mnga' sgyur bas
stobs 'byor gyi longs spyod shin tu che/ de dag la bsams nas phyis su gong ma si tu rin po che la 'bri gung sgom pas/ da lta sa skya pas bdag byed pa 'di sngon nged 'bri
gung pas byed par snang zer ba'i khengs dregs kyi gtam smras skad/ 'on kyang sgom pa gsum bzhi'i ring la sa skya pa dang ma mthun pas/ 'bring po'i sras thog kha pa rin cen
seng ge dang spyan snga mtshams bcad pa'i rjes su gnubs gdan sar bzhugs thog gling log chen po de byung skabs 'du khang la me brgyab pas dge 'dun khri tsho tsam gnam g.yang
nas mkha' la 'phur zer/ zhal ngo kong por bros/ mnga' thang yang cung zad bri/de rjes rdo rje rin cen/ rdo rje rgyal po/ nyer gnyis rin po che/ don grub rgyal po rnams
rim par byon te spyan snga'i go sa dang sgrub brgyud kyi bstan pa spel ba kho na las/ 'jig rten gyi srid 'dzin pa ni sa skya'i dpon chen gyi dod

po lta bu 'bri gung gi sgom pa yin pas/ de dag gi go rim ni/ sgom pa rdo rje seng ge/ shAkya rin cen/ byang she/ byang chub/ spang ras/ chos seng / rin cen seng ge/ sgom pa
dpon po/ sgom pa shAkya dar/ rin cen grags/ ye shes dpal/ 'di grongs pa'i dus si tu rin po che 'bri gung du 'phrad mo la byon/ bkra shis ljongs su rin po che dang mjal/
si tu rin po ches kyang rin cen rdo rje sgom pa che ba la bskos/ kun rin chung ba la bskos na legs pa'i rgyu mtshan phul ba bzhin mdzad/ de nas rin rdor 'das rjes kun rin
la gong ma'i lung med na'ang / dbus gtsang swon wi si pa rnams kyis khyon bskos byas/ spyir gdan sa phan tshun gnyis zung 'brel yin pa dang / khyad par sgom pa rang la si
tu bka' drin che bar/ slob dpon kun rin gyis sde srid phag mo gru pa la ngan bshoms kyi gra sgrig 'ga' zhig byas pa la brten/ 'bri gung gi srid la phan pa che ba ma byung
/de rjes shAkya bzang pos sgom pa'i las ka bzung / de nas rdzong ji bsod rin dang sku zhang tshul rgyal sogs kyis srid 'dzin pa'i srol byung 'dug na'ang / chos rgyal rin
cen dpal bzang gi thog bla dpon sbrags te chos srid kyi lung bzang po yongs su bzung / sras gnyis 'khrungs pa'i chung ba bco lnga rin po che chos srid kyis mngon par mtho
ba'i go sar byon/ sras gsum byung ba'i che ba phag mor byon/ 'bring po chos rje kun dga' rin cen gdan sar bzhugs/ 'di'i dus zhal ngo nang mtshams ma mthun pa dang / snga
thog 'bri gung pa dang dga' ldan pa gnyis lugs gnyis kyi 'brel zab pa'i mu can du yod na'ang / 'di nyid kyi 'bri gung mnga' 'og na yod pa'i dge lugs kyi dgon pa rnams
kyi zhwa bsgyur ba dang / dgon pa gzhan la'ang dpung gyi sbyor ba bshams pa sogs sde 'khrug kho nas dus 'da' bas/ 'bri gung bka' brgyud kyi bstan pa la phan

pa cher ma byung ba'i ngang du grongs/ gcung chos kyi rgyal pos spu lung bzung ba'i sras dbon rin cen phun tshogs ni rgya bod kyi mkhas grub 'ga' zhig gi skye ba gsal bar dran
zhing gdan sar byon/ ratna'i ming can 'gro ba'i kha lo sgyur/ / zhes pa'i lung bstan dang mthun par mnga' thang gong du 'phel/ 'di'i rjes su phag mo nas dbon rin po che
gdan sar byon/ thog kha nang sos kong dmag drangs/ 'bri gtsang srid du bsgril ba dang / gong ma sde srid la 'bangs gyen log gi rnam pa mdzad pa la brten dus mi bde ba
mang du byung / de rjes zur pa'i sras rje chos rgyal phun tshogs rgyal po gtsug lag 'dzin gyi sprul par grags shing / de la sras rje bkra shis phun tshogs rje drung dkon
cog yan lag gi sprul sku/ rje dkon cog rin cen/ rje dkon cog phun tshogs bzhi las/ da lta chos rje rin po che dkon cog phun tshogs gdan sar bzhugs te chos srid kyi mnga'
thang gi rgyun gnas so//! de ltar gong du smos pa bzhin khri skor gzhan rnams kyis 'bri gung dang tshal pa'i mnga' thang dpal 'byor la 'gran par mi nus na'ang / sna dkar
rtse pas 'brog khri dpon gyi lung dang lag rtags lon zhing / 'bri gung du gling log gtong ba'i sa skya'i dpon chen ang len zhes mgon po gur gyi sprul par grags pa'i dpa'
rtags kyi grags snyan can de yang 'di'i zhal ngo yin/ sde pa bstan 'dzin pa'i dus rin po che las grub pa'i bde bar gshegs pa'i mchod rten brgyad las/ rten 'brel gyi sgo nas
myang 'das mchod rten gyi tshab tu mchod rdzas kyi rim pa bzheng ba sogs rnam dkar gyi dge las che zhing / yar 'brog stag lung gi btsan rdzong yang 'di nyid kyi dus bslangs
pas chos srid gnyis ka nas grags che/ gtso bor dpal ldan sa skya pa dang / chos rje bo dong pa'i bstan pa la phu dud ma dmad pa mdzad/ grub mtha' gzhan dag la'ang kun
slong

skyon can gyi sbyor ba mi rtsom pas mtshan jus brtan chags shing / zhal ngo rim par byon pa rnams mkhyen sgo yangs pa dang thabs mkhas kyi mdzad pas deng sang sa skyong kun
dga' dbang chen phun tshogs mched kyi bar du chab srid la 'pho 'gyur med par yod do//! byang pa bdag po ni phun sum tshogs pa'i bsod nams kyi dpal las grub pa'i dbang phyogs
rgya nag gong ma'i khri la gnam gyi lung gis dbang sgyur ba mi nyag si'u rgyal po nas gdung rabs bdun pa mi nyag rgyal rgod las rim par brgyud pa'i rigs las mi nyag
sengge dar/ de'i sras rdo rje dpal gyi rje btsun grags pa rgyal mtshan gyi zhabs la gtugs nas/ dpal sa skya pa dang 'brel ba'i 'go tshugs/ de'i sras dkon cog de la sras gsum
las/ 'bum sdes chos rje sa paN la gus 'dud lhur mdzad/ 'di la sras drug las grags pa dar gyis gong ma se chen rgyal po'i lung bzhin rin po che'i dam kha dang si tu'i
las ka blangs/ byang ngam ring gi chos sde chen po btsugs/ dpon chen grags pa dar ming gzhan yon btsun zhes grags snyan can de'i sras rdo rje mgon pos yab mes kyi srol bzhin
sa skya'i dpon chen gyi las ka bzung / tshogs sde bzhi la bkur sti bla lhag tu mdzad/de la sras drug las/ nam mkha' brtan pas gong sar byon nas stag mgo nor bu gsum pa
gu'i gung gi mtshan shel gyi tho shu rnams gnang / slar ta dben gu shri ming dang shel gyi dam kha blangs/ dpal ldan sa skya dang ngam ring gis gtsos pa'i chos sde rnams
su bsnyen bkur sogs lugs gnyis kyi mdzad pa bzang / de la sras rin cen rgyal mtshan dang / nam mkha' rin cen gnyis las/ gcen gyis yab kyi chen po'i las ka rnams blangs/
spyan ras gzigs kyi sprul par grags/ 'di'i sras snga tshar gu'i gung chos grags dpal bzang

gis si tu chang gu'i las ka blangs/ sras phyi tshar zla ba rgyal mtshan/ 'khon ston bsod nams pa'i yum rnams 'khrungs/ gcung 'jam dbyangs pa rje btsun sa paN gyi dus su 'khor
du skyes pa dran/ shes bya'i gnas la blo gros kyi 'jug pa mchog tu yangs shing / kwa ding gu shri'i las ka bzung / yab dang gcen gyi bka' bzhin rab byung gi bslab pa phul/
sras lcam sring gsum 'khrungs/gu'i gung chos grags pa'i sras che ba bdag chen rnam rgyal grags bzang gis ta'i si tu'i las ka dang / gcung dkon cog legs pas shri'i zi'i
dre hos kyi las ka bzung ste srid kyi 'byor ba shin tu che/ khyad par gcen gyi lo chen byang chub rtse mo sogs dam pa du ma'i gsung gi bdud rtsi myang / rgya gar rdo rje
gdan gyi mkhan po shA ri pu tra dang / bo dong phyogs las rnam rgyal ba la zab rgyas kyi chos mang du gsan/ khyad par dpal dus kyi 'khor lo la mkhas pa'i phul du phyin
pas/ mkhas pa rdo rje rgyal mtshan dang / mi nyag chos grags bzang po sogs kyis/ chos rgyal 'di nyid kyi zhabs la gtugs nas/ dus 'khor gyi rgyud 'grel gsan/ rtses thang
pa sangs rgyas lhun grub kyis rigs ldan 'di nyid kyi drung du dus kyi 'khor lo'i rgyud 'grel mthar phyin par gsan nas/ slar dbus su paN chen byams pa gling pa'i drung du
rig gnas kyi thugs sbyong mdzad pa'i skabs/ bdag chen 'di nyid kyis legs par bshad pa'i dus 'khor gyi gsung gleng byung bas thugs ha las te/ nyid kyi gsung 'di ltar na nged
kyis sngar brtsams pa rnams la yang bcos byed dgos par 'dug gsungs skad/ mdor na dbus gtsang mtha' dag tu zur gnas rnams/ rigs ldan padma dkar po slar byon pa yin zhes
gleng zhing / gzhan yang theg pa che chung gi gsung rab mtha' dag la mkhyen spyan yangs pas/ skabs shig dus bzhi cig car ba dang rim gyis pa'i skor la bdag chen nyid kyis
na bza' ber gyi phu dung

brdzes te thal 'gyur 'phen pa sogs mkhas pa rnams spa bkong bar mdzad/ dus kyi 'khor lo'i dgongs 'grel dang / 'jig rten mes po'i gtsug lag mi mthun pa'i nad kyi rtsa ba drungs
nas dbyung bar byed pa'i gso ba rig pa'i gzhung lugs kun gyi yang snying rje btsun g.yu thog pa chen po'i ring lugs gsal bar byed pa'i bstan bcos/ log smra tshar gcod
pa sgra rig pa'i bstan bcos kyi nying khu ka lA pa'i mdo rgyan/ bzo rig pa de bzhin gshegs pa'i sku gzugs kyi phyag tshad/ bstan pa'i gnas tshad/ gsang ba sngags kyi lha'i
sgrub thabs kyi rim pa/ ma 'ongs mngon sum gsal bar ston pa gtsug lag rtsis kyi skor/ mkhas grub chos rje'i rtsod lan sogs legs par bshad pa'i rtsom pa'i rigs ji snyed
cig mchis shing / dus kyi 'khor lo'i blos slangs sogs sku gsung thugs kyi rten bzheng mang du mdzad/ mnal lam du slob dpon chen po zhal gzigs pa dang rje sa chen la thugs
dad shugs drag po 'khrungs pas sa chen dbu gtsug nas thim pa'i snang ba sogs rtogs pa'i yon tan kyang mtha' yas shing rig pa'i gnas mtha' dag la mkhyen pa'i spyan yangs
pas rgyal po paNDi ta zhes snyan pa'i rgyud kyis rgya gar mkhas pa'i khengs dregs kyi gzhu yongs su 'gugs shing / rin po che'i rgyan sogs mi chen gyi cha lugs dang ldan
bzhin du sa dge'i mtshan nyid kyi slob dpon mkhas pa rnams la gsung rab mtha' dag brgal brtag gis gtan la 'bebs pa'i bgro gleng mdzad pa sogs 'chad rtsod rtsom pas dus 'da'
bas spyir yang ngo mtshar che/ khyad par 'gro ba'i 'dren par rlom pa'i dregs ldan chos smra ba'i lce mdud pa brgya phrag gis bcings pa rnams kyi snang tshul la dpags na
rjes su yi rang ngo //de rjes nam mkha' tshe dbang rdo rje/ de'i sras nam mkha' rin cen bsod nams rgyal mtshan/ kun dga' legs pa gsum las 'bring po rab tu

byung / chung ba lho byang yongs la mnga' sgyur/ dpa' gtum gyi grags che/ mched gsum gyi rigs las nam mkha'i rgyal mtshan kun dga' rin cen/ bkra shis stobs rgyas dbang po'i
sde sogs 'khrungs pa las/ 'di nyid slob dpon chen po'i zab chos kyi bdag por bka' babs so// smras pa/'od gsal 'chi med lam las babs pa'i 'khon gyi brgyud pa rin po che//shar
phyogs gong ma'i rgyal mtshan rtser mchod chen po'i las ka 'dod rgu'i char//'dzam gling khyon kun mngon par snyil ba'i mu thi la yi kArNi ka/rin cen nyams 'gyur phra
tshoms kyis mdzes ya rabs mdun sa'i rgyan du spel//g.yung po'i lugs min rigs rus cho 'brang ldan//gong ma'i lung 'dzin srid kyis mngon mtho'i mkhar//rnam dkar zla shel dri
med zil mngar can//bde skyid kunda dga' ba'i grogs su 'dzag/ kha bas bskor ba'i ljongs chen po 'di nyid du dpal dwags po'i bka' brgyud kyi bstan pa nags klung stug po'i
dbus su dpag bsam yongs 'du'i ljon pa lta bu ni dpal phag mo gru pa rdo rje rgyal po zhes dbang po

tha mal pa rtsod dus kyi gdul bya'i snang ngor rim gyis sbyangs pa'i sar gnas kyi sems dpa'i tshul 'dzin cing / dbang po yang rab la dus gsum gyi sangs rgyas yin par zhal gyis
bzhes pa'i snyan grags lha yi rdza rnga sgrub rgyud rnam par rgyal ba'i khang bzang gi rtse mor brdungs pas me tog mda' can lha min gyi tshogs mtha' dag brnag nus las
'das te phun sum tshogs pa'i legs byas kyi bdud rtsir spyod pa la nyer 'tshe'i bsam pa ring du gtong ba'i byed po theg pa chen po'i glang chen sa la rab brtan gyi steng
du rnam par 'gying zhing / ye shes 'dren byed stong gis ji lta ji snyed kyi chos mtha' dag rjen par 'char ba kun stong chen phyag rgya gcig gi rgyas thebs pa'i rdo rje rtse
brgya pas bdag 'dzin ri bo'i bgrod pa ming gi lhag mar btang ba'i skyes mchog mchod sbyin brgya pa 'di nyid kyi bka' brgyud yin la/de yang chos srid kyi 'byor pa bla na
med pa'i sgo nas yar ldan du spel ba ni rje spyan snga rin po che dang / gong ma ta'i si tu sogs dpal ldan rlangs kyi gdung las rim par byon pa rnams yin pas/ rlangs kyi
po ti bse ru las/ lar skyes pa'i mis rang gi skye brgyud ma shes na nags khung gi spre'u dang 'dra/ mi rang gi cho 'brang ma shes na g.yu 'brug zol ma dang 'dra/ yab mes
kyi che ge'i yig tshang ma shes na/ mon phrug yal bor dang 'dra zhes dang / skyes pa'i mi la grags pa'i gtam dgos/ byas pa'i chos la grub pa'i mtha' dgos/ che ba'i mi la
mtho ba'i rtags dgos zhes gsungs pa ltar/ bod gsil bur ma song ba'i snga rabs kyi dus rje 'bangs mtha' dag rigs rus 'chol bar mi spyod pas khungs dang yig tshang la nan
tan du byed pa'i srol 'dug cing / deng sang ni 'di rigs kyi rgyu mtshan mang du smra ba/ sprel rgan rnams kyis mi bzung nas/ / mjug ma med ces bzhad gad byed/ / ces pa'i
tshul lta bur 'gro bar

gda' na'ang gong gi 'phros las 'di nyid cung zad brjod na/po ti bse ru las/ 'bangs kyi mi rabs la/ 'byung ba sna lnga'i snying po la/ sgo nga chen po gcig yongs pa/ phyi'i
sgong shun la lha brag dkar po chags/ nang gi sgong chu la dung mtsho dkar mer 'khyil/ bar gyi sgo nga'i dar cha la/ / rigs drug sems can kun tu grol/ / sgo nga 'phrum gyi
bco brgyad chags/ / sgo nga bco brgyad 'bring po de/ / dung sgong gcig tu yar nas byung // zhes bshad pa ltar/ dung gi sgo nga de la dbang po lnga dang yan lag rnams so
sor dod de mtshar sdug gi khye'u yid la smon pa lta bu zhig byung bas ming ye smon rgyal por btags/ de'i jo mo chu lcag rgyal mo la/ 'phrul sras dbang ldan 'khrungs/ des
dung bza' dngul mo blangs pa la/ kwo sras skyes gcig 'khrungs/ de'i sras mi rabs mched gsum las/ chung ba stag tshal 'al 'ol gyi jo mo 'tshams bza' khyad khyud la sras mgur
lha mched bzhi byung / chung ba'i sras yab lha sde drug gi chung ba 'o de gung rgyal gyi jo mo lha mo la/ lha tsha mched dgu byung / jo mo gnyan mo la gnyan tsha mched
dgu/ jo mo rmus mo la/ rmu tsha mched dgu/ jo mo klu bza' la klu tsha mched brgyad byung / kun bsgril bas sras sum cu rtsa lnga byung / de rnams kyi chung ba sne khrom
lag khra'i jo mo lha lcam la/ la kha rgyal po 'khrungs/ de'i jo mo lung kha hril mo la sras gsum gyi che ba mthing gi/ de'i jo mo lha lcam dkar mo la sras bod 'jongs la brang
gi rmu bza' mthing bsgril khab tu bzhes par rgya khri la zhang 'khrungs/ de la sras rgyal po che chung gsum/ brgyud brgyad yod pa las/ chung ba'i jo mo mthing mo la
sras gsum byung ba'i khri rje gnyan thang gi sras dpal lha/ de'i sras a mi mu zi khri do'i jo mo gnyan bza' sha mig la sras gsum dang / rmu bza' la sras gcig sren bza' la
sras gnyis te drug byung

la/ 'di dag las mched pa rus chen bco brgyad/ 'bras la dkar nag khra gsum sogs dang / bod mi'u gdung drug byung tshul shin tu mang zhing / stod kyi 'bras dkar mched dgu la/
/ bal po dang bal yo bal srid gsum/ / ma stong bal stong con stong drug / mar ba dang zhang chung pu rangs dgu/ / zhes sogs dbye ba shin tu mang zhing / bse khyung 'bras
kyi jo mo btsan bza' dge ldan ma'i sras/ 'bras khra bo/ de'i jo mo srun bza' khra mo la sras bzhi byung ba'i sa ches hor bza' 'bum mo khab tu bzhes pa la khyung ru dkar
po/ de'i sras 'bram re shel mig de'i sras ar rje gtsug gsum/ de la gnam lha mched brgyad kyi lnga pas sras su sprul pa'i ming mang ldom stag btsan/ de'i jo mo rong bza' khye
lcam la sras ma byung bas thugs ma bde bar lha yul du byon te rang gi gcen rnams la dris par/rang re lha sras mched brgyad kyi//khyed ni mi yi sras su sprul//bu dang
sras med thugs chad na//zla ba bcu gsum sgrub pa mdzod//yi dam sgoms la gsang sngags bgrongs//lo gsar zla ba bcu gsum la//lha ri gnyan po can du byon//bsangs dang mchod pa
gsol ba thob//lha tshangs sras mo 'grub ste 'ong //lha tshangs sras mo 'grub pa na//lha yi sras la mi yi brgyud//rigs brgyud khyad du 'phags pa 'ong //

mi rabs bdun cu rtsa gsum par//bla ma mi dpon rgyun mi chad//sems can kun gyi 'dren pa dang //dpa' bos rgyal khams 'dul ba dang //grags pa sa steng khebs pa 'ong //zhes gsungs
pa dang mthun par mi yul du byon te sgrub pa mdzad/ lo gsar gyi zla ba la lha ri'i rtser byon te mchod pa mdzad pas nam mkha' las 'ja' tshon sna lnga pa byung zhing bar
snang la rol mo'i sgra sogs cho 'phrul sna tshogs byung bas/ tshangs sras lha mo 'khor brgyad dang bcas pa byon par gzigs te/ chung ma mdzad par gsol ba bzhin 'khor rnams
'od du yal/ lha mos zhal gyis bzhes/ rdo rje rnam 'joms kyi khrus chus jo mo'i sku lus bkrus nas yul du byon/ yun ring du song kyang sras ma byung / skabs shig nam mkha'
nas sgra zhig la/ mang ldom stag btsan dmag la byon/ / rgya dmag bod du lhags dogs yod/ rgya dmag bod du lhags pa na/ / khyod min gang gis thub mi 'gyur/ / zhes byung
bas mang ldom gyis chibs ngang dkar g.yu gshog la chibs/ dngul dkar gyi dung khrab dang shel dkar gyi rmog de gyon/ 'od 'bar gyi mtshon btags nas/ nam mkha' la lha dmag
dang chu rgyud la klu dmag rnams 'grim du bcug ste byon pas/ rgya rnams bros te g.yul las rgyal/ skabs der sman btsun gyis lha yul nas khrid pa'i dung gi mdzo mo bros pa
mang ldom gyis bkag sman btsun gyis mdzo mo 'tshol du 'ongs pa gzigs nas/ mdzo mo mi 'gro ba'i phyag rgyas bcings te pha bong gur 'dra'i nang du byon/ sgo bsdams te zur gcig
nas gzigs pas/ sman btsun gyis mdzo mo la 'o ma bzhos pa'i phud kyis dkon cog dang / mang ldom gyi skyabs

lha la mchod pa phul/ lhag ma chu la blug nas/ rigs brgyud khyad 'phags 'byung ba'i smon lam btab pas mang ldom mnyes/ dus der nam mkha' nas/ sprul pa'i lha brgyud spel ran
pas// sang phod dus kyi da tsam na/ / rigs kyi sras bu 'khrung bar 'gyur/ / zer ba'i sgra byung ba dang / mang ldom gyis sman btsun gyi rtsar byon nas gzims/ tho rangs mi
dkar rta dkar du sprul nas/ mched bdun la gsung ba bzhin byas yod/ sras ji ltar 'khrungs zhus pa'i lan du/ mi brgyud lha rabs gsum du yong / / gcig gis bla ma'i brgyud
pa 'dzin/ / sems can kun gyi 'dren pa byed/ / gcig gis bod khams dpon du 'gyur/ / bod khams kun gyi rje byed cing / / gcig gis dpa' ba'i rigs su yong / / zhes gsung / de
nas zla ba bdun rdzogs dus/ nyams sad pa'i phyir du bdag gi sras ma lags zhes lha mo la gsungs pas/ sras 'khrungs khar sman btsun gyis sngar gzims sar byon/ mnal lam du gser
gyi mchod rten rin po ches spras pa la/ bang rim grangs med cing thog mtha' bar gsum la rim bzhin bla ma/ lha'i bu bu mo bsgrigs pa zhig pang du byung ba rmis/ sang sras
'khrungs pa lha ri'i rtser khyer te/ g.yam sgrom gyi nang du sras bzhag nas/ mang ldom gyi sras yin na mi brgyud lha las sra ba dang / min na bya dang gcan gzan gyis
za ba'i smon lam btab/ mi'i dri ma phog pa'i stabs kyis lha gnas su ma thon par yul du log der mang ldom la rgyu mtshan rnams bshad pas/ de ma thag yab yum gnyis kyis lha
ri'i rtser phyin pa na/ khye'u g.yu'i zur phud can spyi gtsug na rlang pa dkar po yod pa gcig la g.yu 'brug gis ngar chu blud/ seng ges nu zho bsnun/ rgod kyis gshog pas
bkab/ gcan gzan ri dwags kyis skor ba byed/ 'ja' tshon gyi gur phub 'dug pa gzigs pas/ yab dgyes te/ rlangs so rlangs so// lan gsum rlangs/ gsungs pas

rlangs kyi gdung brgyud ces ming de nas chags/ 'ga' zhig tu ga gla btags su snang ba ni yig mkhan gyis ma dag pa'i rgyun 'byams par nges so/ /de'i jo mo ldong bza' khri sgron
la sras dpa' bo/ de'i jo mo lcog ro bza' lha gnam gyi sras stong tho/ de'i sras che che/ de'i sras rgod lding / gcen po'i steng du rgod lding ba ltar 'phur bas ming de
ltar chags/ de'i sras stong dge/ de'i sras stong khri/ de'i sras phag tshang / de'i sras ldang ra/ de'i sras gtsug gnyen rdzong khong / de'i sras btsan pa 'dab shong / de'i
sras snang gnyan khong sleb/ de'i sras mang po che sgro kha/ de'i sras stag po che dar dpal/ 'dis ma pham g.yu mtsho'i 'gram du gser gyi shAkya mu ni bzhengs/ g.yu snang
ba 'od ldan yon du phul/ byu ru bkra shis 'od 'bar gyi mchod rdzas byas/ grub thob seng ge rab gnas su gdan drangs pa'i tshe/ sgang bza' lha mo la sras gcig 'khrungs
pa/ grub thob kyis mtsho ni bzang zhing sras 'di lha'i spyan gyis gzigs pa zhig byung bas/ mtsho bzang lha gzigs su thogs gsung / 'di nas bzung ste rlangs lha gzigs su grags/'di'i
sras a mi byang chub 'dre 'khol te/ dgung lo brgyad la o rgyan du byon pa dang / srin po btul nas phyir byon pa'i tshe yi dam gyi lha zhal gzigs pa dang / ge sar
gyis gling yul du lan gnyis gdan drangs pa'i phyi ma'i tshe/ pha bong gwa ba rta 'dra ba la chibs nas phyogs bzhir gdon chen po bzhi btul ba sogs rdzu 'phrul ni mtha' yas
shing / sngar byang chub rdo rje zer yang / phyis lha srin bran du 'khol bas 'dre 'khol du mtshan chags/ slob dpon chen po padmas kyang / byang dang chub ces bya ba yi/
/ mi bu khyad du 'phags pa 'ong / / de ni nga yi thugs kyi sras/ / zhes gsungs shing / byang chub 'dre 'khol nyid kyi gsung du yang / / da nas mi rabs bcu gsum na/

/ bod khams yongs kyi bdag po 'ong / / zhes lung bstan pa/ 'jam dbyangs gong ma rgyal po'i pho brang tshun gyi mchog dman gyi skye bo mtha' dag gi mig dang rna ba'i spyod yul
du gyur pa de ltar yin la/ 'di'i jo mo skal ldan ma la sras dpal gyi sangge/ gnyan thog a khrom/ stag tshab gsum las/ 'bring po gnyan thog a khrom gyi sras gnyan po nya
mog khri/ de'i sras rlangs ston bya zhu nag po/ de'i sras a seng / de'i sras a ser/ de'i sras skyabs bdun dpal dang brgyad/ btsan dang dgu zhes pa'i che ba yon chen rgyal
ba skyabs yin la/ de yang rlangs stod tho yi spyi dpon mdzad/ mgo rum seng ges rgya bcom/ rtse 'thon gyis drag po spun bzhi btul/ ldong sras kyis 'dan yul dbang du bsdus
pa sogs 'jig rten mi chos nas mngon par mtho ba shin tu mang zhing / dam pa'i lha chos kyi sgo nas/ byang chub 'dre 'khol ni gong du smos zin pa dang / de'i sras gsum
gyis dpag par dka' ba'i sprul sgyur mdzad pa dang / rlangs khams pa go chas rab tu byung ba'i sad mi mi bdun gyi bar mar grags/ rlangs dpal gyi sengges slob dpon chen po'i
thugs sras mdzad de grub pa brnyes/ ye shes rdo rjes nyi ma ltong la mnan/ ye shes sengges dpal thang du jag pa btul/ dpal gyi 'byung gnas kyis lha 'dre dam la btags/ dar
ma sengges dur khrod bsil ba tshal du byon/ dpal gyi rdo rjes nyi zer la chos gos bkal ba sogs grub pa brnyes pa'i mthu stobs dang rdzu 'phrul dpag par dka' ba sha stag
tu byon pa yin no// smras pa/'chi ba med pa'i lam las legs 'ongs lha rigs rlangs kyi pad dkar tshal//

mkhas grub ra yig gnyis pa'i tshogs 'du ngo mtshar 'phur lding rol gar can//gsang chen theg pa'i ze'u 'bru rab ldem dngos grub sbrang rtsi'i za ma tog/lo rgyus myangs na zhim
pa'i ro bcud skabs gsum bdag po'i bdud rtsi bzhin//mdo khams yul gyi zla ba'i ma ma las//lha gzigs gdung gi mngon mtho'i bsil zer can//gangs can legs bris lam du 'phags
pa'i tshe//skal bzang skye rgu'i sa smos 'dod pa 'jo//de yang yon chen rgyal ba skyabs la jo mo 'bro ldog bza' dang / de gu ma/ 'bri bza' ye shes mtsho dang gsum las/ dang
po'i sras rje spyan snga rin po che dpon sangs rgyas bskyabs/ dpon shes rab rgyal/ gnyis pa'i sras dpon mgon po rgyal mtshan/ gsum pa'i sras rgyal ba rin po che/ bcu
gnyis pa gter rgyal ba rin cen rdo rje rnams las/rje spyan snga rin po che ni yab mes dang bka' brgyud kyi chos kyis gtso mdzad/ rgyal ba'i gsung rab rgya mtsho lta bu la
thos bsam lhur blangs pas/ sgrub ris yongs kyi bstan pa'i bdag por gyur/ shar rgyal po'i lung gis mthong tshad bsad na thos tshad skrag pa'i las rngam po che gsog pa'i byed
po dor rta nag po yang rdzu 'phrul gyis 'dul bar mdzad pas/ kha ba ri pa rnams la gcig tu bka' drin che/

de rjes rgyal ba rin po che rab tu byung ba'i mtshan grags pa brtson 'grus te/ dbus su phebs nas rje spyan snga rin po ches byin gyis brlabs pas chos thams cad mnyam pa nyid
kyi rtogs pa 'khrungs/ mkhas grub kyi yon tan phul du byon zhing / nam mkha' las thog babs pa sku chos su gtums pas rgyal sras thog rdugs pa zhes nus mthu'i snyan pa che/
gdan sar phebs nas sing gha gling ti ra hu ti ya rtse rgyal po rnams kyis rnam thos kyi bu la 'gran par nus pa'i mkho dgu'i yo byad bsam gyis mi khyab pa phul zhing /
khyad par sog po rbad 'gyel du grags pa'i nor bu sogs nor sna'i rigs kyi mchod rdzas bod yul du gdan sa thel bzang bar grags pa yang 'di'i dus byung / spyan snga rin po che
yan chad du gong ma'i 'ja' sa sogs med 'dug na'ang / 'di nyid kyi dus hu la hur gtogs pa rnams gong ma'i lung gi 'ja' sa dang bcas ldan ma sgom brtson gyis spyi dpon byas
na'ang lugs dang 'brel bar ma byung bas/ dpon rdo rje dpal rkang bzhi'i dpon byed kyin yod pa rgyal ba rin po ches tshur bkug ste khri dpon du bskos/ gong sar lan gsum
byon/ pho brang sgang / tshong 'dus brag kha/ sne'u gdong / sna mo/ ha la sgang / thang po che gling smad/ 'phyos gzhis ka/ mon mkhar bkra shis gdong / rgyal thang / lcags
rtse gri khu/ mchod rten gling / chad dkar te gzhis ka bcu gnyis brtsigs/ mnga' thang shin tu mtho zhing / dpon rang yang mgo la sgom zhwa dang / lus la chos gos rnam
gsum gyon/ btsun tshugs ma dor bas lugs gnyis thad nas kun gyis mtho bzos che/ 'khor rnams kyang 'chun che ba'i stabs kyis drag zhan mtha' dag gis dpon gyis gzigs sar bag
yangs kyi spyod pa byed mi nus skad/ chos rje bsod grags pas/ bcu gnyis rin po che'i dus gong ma'i 'ja' sa byung ba dang / tshes bzhi pa'i dus dpon rdo rje rin cen gyis
khri dpon byas

par smra ba sogs ni yig tshang khungs thub rnams ma gzigs par tshod 'jog tu bris pa'i skyon kho na ste/ lo rgyus rnams ma nges bzhin du 'bri dgos pa mo rtsis pa bzhin gyis
lung bstan byung ba yin na thugs bden par mchis so//'gro mgon rin po che'i sprul pa bcu gnyis rin po che rdo rje ni lung rtogs kyi yon tan mtha' yas shing / gdan sar phebs
nas pu rangs lo chung gi thugs dam dgra nag la gsol ba btab pas lho rgyud kyi 'khrug pa zhi ba dang mngon par mkhyen pa thogs pa med pa sogs rnam thar ya mtshan can mang
zhing / 'di'i dus khri dpon rdo rje dpal grongs nas khong gi gcung gzhon nu rgyal mtshan khri dpon gyi go sar bskos kyang / mgo la smyug zhwa/ lus la hor gos/ rkang pa
la hor lham gyon/ mtshan phyed kyi ring glu len zhing bro brdung / nyin phyed kyi bar nyal ba sogs bag med kyi spyod pa kho nas dus 'da' bas phag mo gru pa'i sde tshugs la
shin tu gnod pa byung / khong 'das rjes lho brag gshong sde mkhan po rin rgyal gong sar btang ste 'ja' sa zhus/ de rjes yar 'brog pa byang gzhon khri dpon du bskos na'ang
sngon ma'i mig ltos kyis bag med kyi spyod pa kho na'i dbang du song //dpon mgon po rgyal la sras rin cen shes rab/ grags pa ye shes/ grags pa rin cen/ rin cen skyabs
dang bzhi las/ grags pa ye shes ni sa skyar 'gro mgon 'phags pa'i drung du 'byon dus mdo sdud pa'i tshod tsam gyi phyag dpe zhogs re la bzung bas mkhyen rab kyis grags pa
che/ gdan sar bzhugs ring 'gro phan gyi sgo mchog tu yangs/ khri dpon byang gzhon gyi rjes su gzhon nu yon tan gyis khri dpon lo drug byas na'ang / chang nag kho na don
du gnyer bas sde'i 'dzin tshugs ma byung /gcung grags pa rin cen thos bsam sgom pa mthar phyin zhing gdan sar

bzhugs thog ti shri grags 'od dang / rgyal po the mur bog gnyis kyi 'ja' sa stag mgo phul/ khri dpon zur du ma bskos par bla dpon sbrags nas mdzad/ do sngon/ rgyal thang /
smon mkhar/ sa 'thon/ byi chung / za ra tho thang / lding gsum/ g.yu sring / mon mkhar sogs gzhon rgyal 'od du dben sha/ dpon chen legs pa dpal/ slob dpon a tsa ra/ dpon
chen a blon/ sa skya pa sogs la shor ba rnams phyag rdzas kyis bslu bar mdzad pas/ phag gru khri bskor la bka' drin shin tu che zhing / de'i don gyi si tu rin po che'i bka'
chems su/ sne'u gdong gi thab mgo 'dzin pa'i gzhis ka ming can 'di rnams zhi bar gshegs pas/ phyag rdzas kyis bslus pa'i gzhis kyang yin cing / sku drin che ba'i don gyis
da lta nyi shu gnyis mchod 'di rang re nang so dang bza' pa mi sde dang bcas pas bdag rkyen byed pa'i don de yin zhes gsung /dpon rin cen skyabs la jo mo zhang lcam ma
dang khra smon 'bum skyid gnyis las/ dang po'i sras rgyal mtshan dpal bzang / grags pa rgyal mtshan/ grags pa bzang po dang gsum/ 'bum skyid kyi sras gong ma ta'i si tu
byang chub rgyal mtshan/ grags pa shes rab/ bsod nams bzang po ste yum mi gcig pa'i sku mched drug las/ grags pa rgyal mtshan thos bsam sgom pa mang du mdzad cing / khyad
par mgon po'i bka' babs byung zhing gdan sa yun ring du mdzad/ 'di'i dus slob dpon rgyal mtshan bzang pos gong ma'i drung du phyin te lung dang lag rtags sbrel nas khri
dpon byas na'ang / bag yangs kyi dbang du song nas lugs gnyis kyi 'dzin bkod cher ma byung zhing / de'i rjes su rgyal mtshan skyabs kyis khri dpon gyi go sar bsdad kyang
'khos ka chung bas kun gyis brnyas pa byas te/ phag mo gru'i sde srid kyi 'dzin tshugs nyag phra ba byung /

de rjes ta'i si tu khri dpon gyi go sar phebs pa yin la/ 'di nyid ni/ thang yig las/ yar klungs mthil nas rnam smin bskyed rgyal 'byung / / phag gis sa rlog dbus khams sa hor
za/ / btsan rdzong brgya dang rtsa brgyad phyogs su 'byung / / zhes pa'i lung bstan thog tu babs pa ste/ 'jig rten thams cad kyi byed po gser mngal can gyis gnam ka ba
med pa'i sgo phye nas/ rin po che sna bdun sngon du 'gro ba can gyi gdong lnga'i dbang po'i gad rgyangs zad mi shes par sgrogs pa'i khri chen por snying stobs dpa' rtags
kyi lus stobs yongs su rdzogs pa'i sa srung dbang po'i snar rigs pa dang mi rigs pa'i sde bzhi'i spyod tshul la rmongs pa'i dra ba mtha' dag gcod pa'i shes rab kyi spu gri
rnon po rang byan du 'khor yang ngo tsha dang khrel gzhung sogs ya rabs dam pa'i spyod tshul gyi 'dzam bu chu bo'i gser gyi rgyan bzang pos mdzes par spud pas skye rgu
mtha' dag gi ral pa'i cod pan gyi rtse mor 'gying pa la skye bas thob pa'i skal ba mchog gi legs byas kyi zhags pa ring po stong spyi phud kyi rgyal khams su khrims kyi
thig drang por 'debs pa'i sa la spyod pa'i mtho ris kyi rgyal po ta'i si tu byang chub rgyal mtshan dge byed ces pa chu pho stag gi lo la sku bltams/ dgung lo gsum la 'bri
klog mkhyen pa dang / drug la chos skyong bya rog gdong can gyi rjes gnang gsan pas shin tu 'go ba byung / dgung lo bdun pa la spyan snga chos bzhi pa'i drung du dge bsnyen
gyi sdom pa mnos/ mtshan byang chub rgyal mtshan du btags/ dgu pa la mkhan chen tshul dar ba dang / slob dpon pu rangs pa la rab tu byung / bde mgon gyi bsnyen pa mdzad
pas dngos grub kyi mtshan ma khyad par can brnyes/ dgung lo bcu bzhi lon pa'i nag pa zla ba'i tshes bcu bdun la sa skyar 'byon pa'i grabs mdzad/ zla ba bzhi pa'i zla
stod la sne'u gdong nas thon te glur bzhugs pa'i dgongs 'khor rnams kyis chang

mang du blangs te bag med kyi spyod pa byed par brtsams pas/ bdag chen rin po cher 'bul rgyu'i rta la chibs te ma bzhugs par byon pas gzhan rnams kyang phyi la yong dgos pa
byung zhing / skabs 'gar gung gi dro 'phyis pas ma gsol ba sogs rab tu byung ba'i bla mar khas 'che ba 'ga' zhig las 'di nyid bslab pa la gus shing / gong dkar bas mi khal
la gnod pa byas par ngos kyis byon te bcwa hu bstan nas nga'i 'go khag khyed rnams la yod do zhes sogs kyi na phra mo nas gsung sgam po byon pas 'jigs te gtong len dang
bzod gsol byas/ gan pa phur lcang gong gi rgyal pos bar chad brtsam pa sgom bzlas mdzad pas ma tshugs/ de nas rim gyis sa skyar phebs te/ dpon chen 'od zer seng ges ban
rtsa byas nas bdag chen rin po cher phag gru'i dpon po 'di slob gnyer byung na rab/ ma byung na bzhi thog pa'i drung 'khor las tshan zhig zhus 'dug pa ltar dam gnyer la
bskos nas/ bdag chen pa thugs gtum pas gsol gzims dam gnyer sogs la bka' bkyon 'phral 'phral yong ba zhig 'dug pas/ dgongs pa zhus te rang bzhin las tshan med par bzhugs/
sbrul lo'i dpyid chos la chu mig tu phebs skabs zhabs phyir mtshan nyid kyi bla ma 'jam dpal dang / sngags kyi bla ma kun dbang sogs dge ba'i bshes gnyen gyi rim pa dang
/ dpon chen dbang phyug dpal/ sang ye dpon po/ ba de lung pa'i dpon po/ stag lung dpon po rnams kyi sdebs khar/ si tu la phag gru dpon por 'bod cing / dpon po rnams kyi
nang nas mthong bzos che bar mdzad/ chag chag la khar/ bdag chen rin po che chibs bshol skabs si tu'i chibs 'dzin pa sngon la song nas med pas/ chibs 'drogs te rgyang ring
por khyer bas/ rgyal tsha rin dbang gis rta nas babs te rogs byas 'dug pa yar klungs pa'i zhen yin 'dug cing / bka' chems su/ nga rta

thog nas ma lhungs pa kho'i drin yin gsung / sa skyar phebs skabs drung 'khor rnams chang gi dga' ston byed par/ brang khang shar na si tu bad yod par bdag chen pa'i sku gzhogs
nas 'bod mkhan bstud mar gnang byung ba la byon pas/ gsol ras gser gyi theb rtse'i nang du gnang chas med par phyag rjen pas bzung chog pa'i dgyes pa'i bka' stsal zhabs
gom 'khyor ba tsam yod na'ang thugs rus mdzad de gsol/ bdag chen rin po che mngon mkhyen thogs med mnga' bas/ si tu la/ khyed la khri dpon yong g.yul rgyal slobs gsungs
pa sogs ma 'ongs pa mkhyen pa'i gsung mang du mdzad/ de'i rgyu mtshan gyis bka' chems su/ bla ma bdag chen pa'i drung du thugs la dpe med btags pa de nga'i bsod nams chen
po yod pa 'di mkhyen par 'dug bsam pa'i dag snang dang mos gus bsam gyis mi khyab pa yod gsung / ston chos thog bla ma mnyam med pa'i drung du brtag gnyis kyi gsan sbyong
mdzad skabs/ slob dpon nam blo dang ma 'cham pa'i tshig rtsod kyi gtam bla mas gsan pas/ khyed tsho rlung gis bdas pa'i bye ri yin/ phag gru dpon po srid pas bskos pa'i
gangs ri yin gsungs skad/ de nas rta lo'i lo gsar la rin cen sgang du dpon chen rin cen sengge'i rtsar byon pas 'brum pas bsnyung de drag pa dang / 'jad du zla ba gsum
bzhi skor bzhugs/ de nas dbus su 'byon khar bdag chen rin po che'i drung du phyag 'bul la byon pas/ bla ma mkhas btsun pa dang / si tu gnyis phyag sbrel nas mkhas btsun
pas si tu ba'i mgo gnyer dang / si tus mkhas btsun pa'i zhabs tog tu 'gyur ba byed dgos pa'i gsung nan che ba byon/ de nas dbus su byon te mi ring bar gong ma rgyal pos
stag mgo nor bu gsum pa dang bcas khri dpo na gyi las ka gnang / khyi lo zla ba brgyad pa'i nang tshun du rgyal mtshan skyabs kyis khri dpon byas na'ang /

lugs gnyis kyi byed pa mthu dman zhing khyad par khong rang gis las ka len par gong ma'i gser zhal lan gsum mthongaba'i rgyal dpal sgrol ma skyid 'phrog 'dod pa'i ched du bsad
cing / si tu la tshig ngan bskur ba sogs kyis/ si tus bla chen kun blo gong ma'i gam nas sa skyar bsnyen rdzogs la byon pa'i sdebs kar si tu rin cen grags/ dpal ldan
ju dben hun dpon gyi dam kha khrims ra dang bcas 'byor 'dug pa'i dus su gtug gsher byas/ rgyal mtshan skyabs las ka las phab/ khyi lo zla ba dgu pa'i tshes dgu'i nyin bka'
shog bcwa hu rnams bsgrags/ bcu bzhi la sne'u gdong rtsis blangs/ gzhon nu 'od gnyer par bskos kyang phyi nang gi zhib tshags tshul dang mthun pa ma byung yang gnyer rtsis
len pa las gzhan pa'i rtsa ra ma mdzad/ 'brug lo la a tu la yar klungs su byon/ yun ring bzhugs/ nyin gcig a tu las/ si tu rta rar khrid nas rta bres kyi kha shing gog
la khad cig 'dug pa de bstan nas/ khri dpon blo zhib dgos pa yin/ 'di la sa phag gsum bzhag na 'grig pas/ rta la snad yar mi yong ba yin/ rta rab la dngul bre ri/ dngul
bre do gser srang brgyad yin gsung ba sogs 'jig rten mi chos la dgos pa'i bslab bya che phra du ma mdzad/ de nas sbrul lo si tu'i rab tu byung ba'i mkhan po tshul dar ba'i
dbon po 'phyong rgyas pa hor gzhon nu bzang po gnyer du bskos/ de rjes gzhis ka rnams kyi gso phran dang / yul gru so sor skye shing 'dzugs pa/ gsham chu la zam mo che
'dzugs pa/ sne'u gdong rtse'i pho brang rgya bskyed de rnam par rgyal ba'i khang bzang sa la 'phos pa lta bu mdzad/ de nas mi ring bar g.ya' bzang pa dang kha mchu mang
du byung zhing / g.ya' bzang pa 'di chos phyogs nas phag gru'i slob brgyud dang / 'jig rten nas hu la hur gtogs pa'i phag gru'i 'og tu yong dgos rgyu yin na'ang / las kyi
shugs kyis bdas pa na/

blo chen log pa'i lam la 'gro/ / mu stegs byed kyi ston pa mchog / dbang phyug smyon pa'i brtul zhugs 'dzin/ / zhes pa'i dpe ltar g.ya' bzang pas phag mo gru pa'i steng du
dmag gis tshur 'gebs lan 'ga' byas shing / tshal pa rgyab phugs su yod pa dang / dpon chen rnams kyang yo bas kha mchu yang g.ya' bzang pa rgyal ba 'ga' re byung na'ang /
kha mchu'i rtsa ba ma chod pas g.ya' phag bar thang du g.yul 'khrugs pas phag gru pham ste/ ston pa gzhon 'od kyis 'go byas mi gces bcu gsum tsam bsad / si tu dang mnyam
du gzhon nu bzang pos 'go byas mi bco lnga tsam ma gtogs phal cher bros/ de nas dpon chen dbang phyug dpal ba'i drung du g.ya' phag gtugs gsher byas pas phag gru bden pa
che ba tsam byung yang / dpon kun rdor gyis gyog byas par brten g.ya' bzang pa rgyal/ de nas mi ring bar dpon chen dbang brtson gyis dog lum par si tu ston mo la bos thog
lab bslus kyi rnam par stag mgo gtod dgos pa'i tsha 'jam ci yang byas shing / zhag bcu dgu tsam gyi ring gung thang du btson la 'jug pa sogs byas kyang / shes rab ldan
pa mgo bskor yang / / bya ba'i cha la rmongs mi 'gyur/ / srog chags grog ma mig med kyang / / mig ldan gzhan las lhag par mgyogs/ / zhes pa ltar mkhyen rab dang snying stobs
phul du byung bas/ dpon chen gyis glags ma rnyed par phyir phebs/ de nas si tu dar ma rgyal mtshan/ mnga' ris phyin gyi 'jags byed pa dang / bod chol kha gsum gyi phye
gsal byed par byon dus/ 'dam dang tshong 'dus 'gur mo gnyis su gtug gsher byed mi thub kyang / mnga' ris 'khor nas yar klungs su se chen rgyal po'i 'ja' swa li ji bcwa
hu sogs yig ris rnams bstan pas si tu dar rgyal ba ha las/ g.ya' phag gi kha mchu'i bcad mtshams legs pa byas na'ang / g.ya' bzang tshul 'bum 'od

kyis/ e gnyal gyi dmag rnams bskul te rdog po rgyud du 'khrugs pas phag gru rgyal te/ ma dga' dgra dgas 'go byas mi nyi shu tsam bsad kyang / g.ya' bzang pas 'bras mo'i nang
du gzhon nu bzang po dpon g.yog gi steng du bkab par/ si tu dpon g.yog gis 'go dmangs 'byor te/ g.ya' bzang pa'i dmag rnams phyir bros/ g.ya' bzang dgon pa dang gzhis ka
rnams rtsis blangs/de nas sa skyar bla ma kun spangs pa dang / dpon chen rgyal bzang ba gnyis kyis si tu gsod/ sne'u gdong rtsis len pa'i gros ngan bshams pa rim gyis mched
na'ang / sngar nas sa phag gnyis 'brel zab cing / khyad par si tu rang bdag nyid chen po bzang po dpal ba'i drung 'khor yin pa'i stabs kyis/ dpon chen la dgra dpang
mchongs byed pa'i rtsis yod skabs/ dpon chen rgyal bzang pa dbus phyogs su byon te rim gyis yar klungs su phebs/ sang g.ya' phag gnyis gtug gsher byed rgyu'i nyin/ si tu
bas gzhon nu bzang pos 'gos byas blon po rnams la/ sang nged dang g.ya' bzang pa gnyis khri dpon gyi mdun du gtug gsher byed rgyu yin pas/ ma nges pa'i dpon chen gyis nged
bzung ba bzhin byung na nged kyi lpags pa dmar bshus byed kyin 'dug zer ba byung yang / sne'u gdong ma gtong sogs kyi bslab ston rnams mdzad/ sang dpon chen gyis si tu
bzung kyang thel rtse me la bsregs pas yi ge len rgyu ma byung / de nas dpon chen gyis sne'u gdong du bskor g.yang byas par blon po rnams kyis zhal ngo las sde srid gal che
zer nas ma gtad/ de nas dpon chen gyis si tu la ko sha brgya dang sum cu rtsa lnga tsam brgyab/ zhwa rnga ma can gcig dbu la bskon pa sogs btson chas kyi rnam pas yar
khrid skyi nag bar du tshal pa'i dmag gis bskyal bas kha ngan gtong ba dang

'ded drag byas/ chen po re zhig gud gyur kyang / / de la gdung ba skye mi dgos/ / zla ba re zhig gzas zin kyang / / de ma thag tu grol bar 'gyur// zhes pa ltar/ nyug chos rdzong
du zla ba phyed gnyis dang / ko sbrel du zla gcig bzhugs/ de nas bo dong du dpang lag gi thog dpon chen dbang brtson 'ja' sa dang bcas mthong smon du sleb pa dang /
dpon chen rgyal bzang gis si tu la dam sbrags ma byas par si tu dbus su byon/ sne'u gdong du gzhon nu bzang pos 'go byas blon po rnams la kha mchu 'di'i dbye gsal ma byung
bar chos byed pa skad mi zer ba'i khas len bskor/ de nas dpon chen dbang brtson gyis khri dmag rnams bsdus te dog lung par byung ba dang / si tus kyang rdzong rnams kyi
'dzin cha dang dpung gi bsdu gsog mdzad/ byang gi la khar khrom po lha btsun dpon g.yog brgya skor dang / dpon chen gyi dmag rnams thug pa lha btsun pa can lag dpangs mtho
bar byung ba'i gtam snyan pa sleb/ sang gzhon nu bzang pos dmag dpon byas te/ phag gru khri bskor gyi dmag rnams bteg lhum steng du dro la sleb/ der rta rnams sgugs kha
slangs/ bab col du spyod pa ma yin par dpa' bo dmag la chas pa stag ltar mchong ba la med mi rung gi mi bzhi'i nang gi thug dkar bas lha gsol/ g.yul rgyal bas lto bsgyur/
dus tshod rtsis dang bstun nas dpung rnams 'grims/ dpon chen gyis khri dmag mon mkhar mda' na ru bsgrigs pa'i steng du bkab nas 'khrugs pas sa skya pa'i dbus gtsang gi
khri dmag mtha' dag spub/ phag gru pa'i jus rnam par rgyal ba'i ru mtshon srid rtse'i bar du bsgreng nas/ dgra mgo ru dar dang bcas pho brang chen po sne'u gdong rtser
lag rtags su bskur bas kun gsal sgeg mo rlung gi rgyal mtshan gyi gos gyon pa ltar rnam par bkra ba'i dar gyi lhab lhub dang grags snyan rdza rnga'i sgra chen pos nam mkha'i
nor bu yang skrag nas gling bzhi

bskor ba'i zol gyis rgyu bar byas so//sngar dpon chen rgyal bzang gis si tu bzung ba'i skabs pho brang chen por 'khra phur tshugs shing / nye lam dbang brtson gyis khri skor
bcu gsum gyi dpung bshams pa btul ba sogs gzhan sde rnam par 'joms pa'i dgra thabs kyis sde srid phag mo gru pa'i bstan jus tshugs pa'i rtsa ba lta bu hor gzhon nu bzang
po yin pas/ bka' chems su/ sne'u gdong dgra lag tu ma shor ba byung bas nga'i srog thon/ de la brten nas sde 'di zug chags byung bas kho drin che ba yod pa'i don de yin
zhing / da dung tshun bcad du nga la sngas gtod pa 'di yin pas shi gson gang byung yang nang nas bsdur dgos/ da lta'ang gzhon nu rgyal mtshan gyis 'go byas spun skya ser
kun la blo thub dang / nang mi 'chel ba'i don de yin gsungs la/ de nas si tu rang yang dpung thog tu phebs/ gra phyi 'phyong rgyas sogs lho rgyud kyi sa cha rdzong gzhis
phal cher blangs/ 'thab rtsod snga phyir byung yang gzhan dag rnams rmeg med par bcom/ de nas dpon chen dbang brtson gyis dmag bsags par bla ma dam pas bka' phebs dang /
de rjes kha mchu bsdum mkhan mang du byung yang / dpon chen gzhan gyis bskyod stabs su song bas ma 'grig pa'i zir bun gyi ngang la si tus gong dkar blangs/ de la dpon chen
gyi dpung bcug par bsad bzung tshul lcebs pa sogs mang du byung nas si tu ba rgyal te/ kha rag phyin gtsang la yar gtogs lha 'brug rnams rta rmig 'og nas blangs/ dben
pa dang mjal te gong ma'i drung du khyed rang 'gro'am mi gtong ba gang ris 'thad gsungs pa bzhin dbang phyug dang shes rab rdo rje gnyis btang ba nyes med du 'khor te khri
bskor la dgos pa'i dngul gyi dam kha dang bcwa hu sogs 'grub/de nas 'bri gung sgom pa kun rdor gyis snga phyir byed spyod ma mkhas pa la

brten/ phag gru dang 'bri gung pa 'gal te sde 'khrug lan mang du byung zhing / khyad par 'bri gung pa/ nam grags pa/ g.ya' bzang pa gsum gyis gros bshams nas/ phag gru'i steng
du bkab par gzhon nu bzang pos 'go byas yar stod kyi dmag rogs 'bras mo bsrung ba la bzhag si tu rang gis gtsos dpung chen byang khar bton nas 'bri gung par jus nyes
btang bas/ g.ya' bzang pa yang phyir bros/ tshal pa dang / nam grags pa gnyis kyi khron pa ri dang g.yu rtse brag la rdzong rtsig pa sogs kyi byed par brten/ phag gru'i dmag
rnams gsang mdar yongs thog g.ya' bzang pa 'bum phrag 'od kyis gnyal dmag rnams khrid nas lhun po rtser sleb pa'i 'phrod byung ba dang phyir log ste 'khrugs pas 'bum
phrag 'od kyis 'go byas dgu brgya tsam lhun po rtse'i nang la bcur/ de rjes gnyal dmag yongs pa rnams kyang mang du bsad cing go mtshon rnams thob/ 'bum grags 'od dpon g.yog
rnams kyis 'bab kha blangs/ gnyal shel mkhar sogs gzhis ka rnams su rdzong dpon btang zhing zug pa btsugs/de nas skabs shig chos rje bla ma dam pas bar mdzad nas/ si
tu dang dpon chen rgyal bzang pa gong dkar du mjal 'phrad mdzad/ dpon chen gyis si tu la bzod gsol byas te mthun skabs/ nam grags kyis shangs mthong smon la brgyab pas/ dpon
chen gyi rogs su phag gru'i dmag rnams chen pos 'go byas phyin pa shab chu'i lho khar 'khrugs te/ nam pa'i dpung rnams bcom/ de nas phag gru'i dmag rnams sa skyar 'gro
bar thag bcad kyang / dpon chen gzhan gyis mgo bskor gyi dbang du song ste dmag rnams phyir slog de nas dpon chen sa skyar byon pas bla ma ti shri'i sras po gnyis kyis
btson du bcug pas/ si tus dpung chen gtsang du btegs/ zhi drag gi thabs du ma'i sgo nas dpon

chen btson nas bton/ gtsang gi sa cha phal cher chab 'og tu bcug ste/ phyir 'byon pa'i lam zhor du gzhis ka rin spungs rtsig pa'i zhal bkod mdzad/de yang dus skabs 'di dag
tu sa skya pa zhal ngo mang bas bla brang go bzhir gyes nas nang mi mthun pa sogs kyis bstan jus mtha' dag phag gru pa'i 'og tu shor ba ni/ sa nang grums nas phag gis sa
rlog 'jig / yar klungs nang nas phyag rdor sprul pa 'byung/ / zhes pa'i lung bstan gyi don dang mthun par/ gong ma ta'i si tu 'di nyid ni gsang chen rdo rje theg pa'i bka'i
bsdu ba po rje btsun phyag na rdo rje'i gsang ba gsum gyi rmad du byung ba'i zlos gar las/ chos kyi rgyal po mes dbon gsum gyi mdzad pa'i snang brnyan dri mas cung zad
sbags pa bsal ba'i slad du dbus gtsang ru bzhi'i rgyal khams la stobs kyis mnga' sgyur bar gnam gyi lung gis spyi bo nas dbang bskur bar gor ma chag de nas gong ma rgyal
pos/ da ra kha che sogs gser yig pa mngags te ta'i si tu'i ming dang dam kha gnang /de nas 'bri gung pas phag gru'i steng du dmag tshan cher bsags par brten/ si tus gong
dkar gyi dmag rnams btang ste brag dkar phab/ de skabs sa skyar bla ma kun spangs pa bkrongs pa sogs nang 'khrug byung bas/ kha mchu lab par si tu gtsang du byon/ dpon chen
rgyal bzang 'bod par gtang ba khong lha rtser bka' gros la byon thog dpon chen dbang brtson dang mkhan po nam mkha' ye shes kyis dug btang yang zer/ a rag mang bas lan
kyang zer/ gang ltar dpon chen grongs/ de nas si tus sa skyas gtsos pa'i che gnyan rnams kyi bcwa tshe blangs mjug bsdoms su sa skyar byon/ bcwa tshe'i nang dang 'gal ba
byung na rtsa ra gtong ba'i khrims bsgrags/ lha khang chen mor rin cen 'od kyis 'go byas brgya skor zhig zug bzhag sa skya'i lo rgyus na 'di

skabs rdzong chung pa gzungs kyi dpal bas si tu la mngon spyod kyi las mdzad pas mtshan ma khyad par can byung skad/ de nas si tu dbus su byon rjes lha rtse pa dang byang pa
'khrugs/ de la bcwa tshe dang mthun pa'i rtsa ra gtong bar chen pos gtsos pa'i dmag brdzangs pa snyi tshar sleb dus lha rtse nas dpon chen dbang brtson gyi dpung gis sa
skya lha khang chen mor bskor ba thos pas dpung rnams snyi tshar nas sa skyar phyin te 'khrugs pas mang du bsad / dpon chen bzung / bzhi brgya skor la khrims lugs byas/
de nas ti shri kun dga' rgyal mtshan/ slob dpon bsod nams blo gros/ g.ya' bzang khri dpon/ tshal pa khri dpon sogs kyis gong sar/ si tus sa skya dmag gis bcom/ khri dpon
gzhan rnams la mthar 'ded byas sogs kyi zhu log rim par phul bar brten/ gong ma thugs tshom pa sel ba'i ched du/ drung chen shes rab bkra shis kyis seng ge dkar mo'i pags
pa sder bzhi ma nyams pas gtsos pa'i 'bul ba dang bcas gong ma'i sku gzhogs su btang bas/ gdung rabs nas gdung rabs su phan pa'i 'ja' sa dang lung bzang po 'grub/ de ltar
'bri tshal g.ya' bzang sa skya'i dpon chen sogs stobs sbyor dregs pas myos pa'i rgol ba'i klan ka can rnams la/ ce spyang dus min du nga ro'i skad 'byin par/ gdong lnga'i
dbang po dgra zlar mi sems pa'i ngang tshul bzhin mdzad kyang / tshur 'gebs kyi byed pa dug sbrul sgong 'khyer gyi snang tshul la brten nas gzhan sde'i mnga' thang thams
cad dpung shed kyis bcad nas nub phyogs chu lha'i mthar thug gi bar du bka' rtags kyi phyag rgya btsan pos gser gyi gnya' shing lta bur lci ba'i rgyal khrims kyi 'og tu
bcug ste/ nyi 'og gi rgyal phran mtha' dag gis yul srol dang mthun pa'i nor gyi dpya 'bul ba sogs mdor na bsil ldan gangs kyi ra ba dar dkar gyi yol bas bres pa'i khongs
su 'khod pa'i skye rgu mtha' dag mi

bde ba'i rtsa rkyen gyi byed po kun nga rgyal ba'i gdong pa dmad nas gting sel gtsang bar tshar bcad/ gong dkar/ brag dkar/ sne'u/ 'ol kha stag rtse/ bsam 'grub rtse/ lhun
grub rtse/ rin spungs sogs dbus gtsang 'dzin ma'i lte ba'i sa mdud rnams la rdzong chen bcu gsum brtsigs/ pho brang chen po sne gdong rtser rgyal sgo phyi nang gsum du byas
pa'i nang ma la nag chang gi khrims bsdams shing / si tu nyid chang dang phyi dro'i kha zas spong ba sogs rab byung gi tshul la gnas pas lha sde dang mi sde kun gyi spyi
bo'i cod pan du nor bu dbang gi rgyal po ltar bsten/de yang sngar dpal ldan sa skya pas bod tsam du ma zad bod chen po'i rgyal khams la mnga' sgyur na'ang / gdung brgyud
zhal ngo rnams thugs 'dod kyi 'then phyogs so sor song zhing / dpon chen rnams kyang tig mi chags par spo len mang ba gong ma'i khrims kyang hor gyi shan shor ba'i hang
zom sogs la brten/ thang lhod dang mtho dma' ci rigs dang / khyad par hor khrims la mi bsad na srog tshab tu srog gtong bas mtshon pa'i khrims rnams sdig pa'i las shas
che bar brten/ bod chos rgyal gong ma'i lugs srol bzang po dge ba bcus gzhi bzung ba 'di nyid/ ta'i si tus gtso bor mdzad par bzhed de/ tshul de nyid sgrub par byed pa la
khas zhan rnams yal bar dor zhing / dregs po rengs su bcug pa ma yin pa'i bden rdzun thang mar brdal nas/ dkar nag shan phyed pa'i khrims kyis rgyal khams rgan mo gser khur
lta bur bde ba'i ched du/ dpa' bo stag gi zhal lce/ sdar ma wa'i zhal lce/ sne mo las 'dzin gyi zhal lce/ zhu bzhes bden rdzun gyi zhal lce/ bzung bkyigs khrims ra'i
zhal lce/ nag can khrag bcor gyi zhal lce/ dran 'dzin chad las kyi zhal lce/ hor 'dra za rkang gi zhal lce/ bsad pa stong gi zhal lce/ rmas pa khrag gi zhal lce/

smyon ham mna' dag gi zhal lce/ brkus pa 'jal gyi zhal lce/ nye 'brel 'bral bzlums kyi zhal lce/ byi byas byi rin gyi zhal lce/ nam bar tshur gyi zhal lce ste bco lnga'i sgo
nas gtan la phab/ de yang mi bsrun log par 'khu ba'i dgra sde tshar bcad nas/ jus don bzhed thog tu 'khyol ba'i thabs su drag po dpung gi sbyor ba bshams tshul/ tshur 'gebs
la btsan po'i rdzong la 'khra 'phur byed tshul/ sne mor mngags sleb rnams kyis rnam dkar gyi las la spyod cing nye 'gyang spangs pa'i gzhung don gtso bor byed tshul/
mi bsad la lan 'jal gyi gnyis phung sdig las byed du mi 'jug par stong sprod len sogs phra zhib mdzangs pa'i blos khrims kyi 'jam dar yug gcig tu brkyangs pa'i 'dzum gyis
rdzogs ldan gsar pa'i mgron ring nas 'gugs par mdzad do// smras pa/'jigs bral sra brtan g.yul ngor dpa' ba'i ru mtshon rtse la dgra sde'i srog dbugs blangs pa na//gser
ldan rus dkar khyab pa'i mdangs kyis zla gzhon skrag ste byang gling ngos kyi mkha' la bros//khrag gi rba rlabs 'phyur ba'i 'od dmar gzi yis rgod ma kha de rgya mtsho'i 'gram
du yibs//rnam par rgyal ba'i rdza rnga ldir bas sum rtsen bdag po 'dud par gros pa'i ca co gleng //e ma rtsod pa'i dus 'dir su wa rNa'i//'khor lo nam mkhar 'phags pa'i
rgyal thabs kyis//grags snyan du kU la yi ba dan dkar//srid pa'i rtse mor khyab ces lha rnams sgrog/

gong ma'i lung gis gtsug na zla ba'i mchog/thob pas stobs ldan 'gro skyabs gser can 'ga'//dpa' mdzangs seng ge'i sder mos bsad pa na//pad dkar mig cig gnyis pa sa 'dir snang
//de nas dwags po bka' brgyud kyi phyogs su mdo phyogs kyi bshad gra'i srol med pa gsar du btod pa'i ched du chos grwa chen po rtses thang btab/ phar tshad sogs bka' po
ti du ma la rigs lam nas drangs pa'i bshad nyan btsugs/ de dang thel gyi sgom grwa gnyis ka la phun sum tshogs pa'i mthun rkyen sbyor ba/ bde bar gshegs pa'i sku brnyan
du ma dang / gser gyi bka' 'gyur ro cog bzhengs pa/ ra sa 'phrul snang dang bsam yas kyis mtshon pa'i gnas chen khyad 'phags rnams la mchod 'bul sogs thar pa dang thams cad
mkhyen pa'i lam bla na med pa bsgrubs pa'i tshogs gnyis kyi chu gter chen po dbyar mtsho ltar gyur pa'i mthus dkar nag gi las kyi 'bras bu chos thams cad rjen par 'char
ba'i tshad ma'i srang la gzhal bas/ nag po'i 'bras bus cha tsam du yang ma gyur pas/ dge legs chu zla'i 'od dkar grangs med pa spros pas mngon par mtho ba dang nges par
legs pa'i gang bu yongs su smin pas nor 'dzin gyi bu mo mngal khur gyis lci bar mdzad/'di nyid gshegs rjes 'jam dbyangs gu shri chen po ni dpon bsod nams bzang po'i jo mo
nyi ru ma dang mang nyam gnyis las snga ma la nyid dang bdag po shAka rin pa gnyis/ phyi ma la dpon rin rdor 'khrungs pa las/ 'jam dbyangs pa bla ma klu lung grags pa la
klog yig bslabs/ chos bzhi grags pa rgyal mtshan gyi drung du dge bsnyen gyi sdom pa mnos/ slob dpon

gzhon brtson la rab tu byung ba'i mtshan shAkya rgyal mtshan du gsol/ gdan sar brtag gnyis dang / rtses thang du bka' po ti bzhi la bshad pa mdzad pas mkhas pa'i grags pa thob/
bu ston rin po che'i drung du rdo rje theg pa'i rgyud bshad dbang lung mang du gsan pas/ mgon po gdong gi ri man gyis yar klungs kyi zhing re'i khar dkyil 'khor rigs
mi 'dra ba re bzhengs kyang kheb par yod ces bu ston chos rjes zhal pho gsungs/ chos rje bla ma dam pa'i drung du bsnyen par rdzogs te lha sar chos 'khor dang / rtses thang
gi tshogs pa lo bcu gsum gyi bar du skyong bar mdzad/ mi ring bar pho brang sne'u gdong rtse'i khri thog tu phebs te hor gong ma rgyal pos/ ta'i si tu dang chang gu'i
lung / kwa din gu shri las ka dang dam kha gnang / bod chol kha gsum brgyud pa dang bcas pa shes su 'jug pa'i 'ja' sas spur rgyal bod gyi rgyal khams na mngon par mtho/
gtsang phyogs su log par 'khu ba'i kun dkris kyis brnag pa'i sems ldan 'ga' zhig gi steng du dpung gi sbyor ba bshams dus/ chos skyong bya rog gdong can gyi nus pas dmag
rnams gtsang po la thogs med du phyin/ phyir phebs nas dpal ldan bla ma dam pa gtso bor bzhugs pa'i dge 'dun khri phrag mang po la zhag bcu sbrel du gya nom pa'i bkur sti
mdzad nas chos 'khor btsugs/ mnga' 'bangs thams cad bde skyid kyi dpal la 'khod par mdzad/dpon rin cen rdo rje zin bkra shis skyid dang / do brag ma rin cen 'tsho gnyis
khab tu bzhes pa'i snga ma la rgyal sras grags pa rin cen dang / chos rje chos bzhi pa gnyis las/ chos bzhi pa chung ngu'i dus su mkhan chen seng ge rgyal mtshan gdan drangs
pas/ sman bla'i pho brang gi thugs ka nas 'od zer 'phros pa sku lus la thim pa gzigs pa'i lung bstan mdzad/ rgyal sras grags rin pa la brtag gnyis kyi lung zhus te thugs
sbyong dang / spyan snga grags

she ba la dge bsnyen gyi sdom pa mnos pa'i mtshan grags pa byang chub tu gsol/ 'jam dbyangs gu shri chen pos gdung brgyud spel ba'i bka' gnang yang ma bzhed par chos rje dpal
ldan bla ma'i drung du bsnyen rdzogs kyi sdom pa bzhes/ de nas gdan sa chen po'i go sar bzhugs nas zab rgyas chos kyis skal bzang gi gdul bya smin par mdzad cing / gu
shri chen po'i rjes su pho brang sne'u gdong rtse'i khri thog tu byon nas bla dpon sbrags te rgyal srid chos bzhin du bskyangs/ snyigs dus kyi rgyal ba gnyis pa btsong kha
pa chen po yang 'di nyid kyi zhabs la gtugs nas mi 'phrog pa'i dad pa tshad med pa 'khrungs te/ mkhas dbang daNDi'i gzhung lugs nas drangs pa'i rtogs brjod dpag bsam lhun
por grags pa'i legs par bshad pa'i rtsom pa gnang / spyan snga rin po che yang rgyal ba btsong kha pa chen po'i rmad du byung ba'i mkhyen rab kyis gsung rab rgya mtsho
chen po'i pha rol tu byon pa gzigs nas bsngags pa rgya cher mdzad/'di nyid kyi gcung chos rje bsod nams grags pa dpon mo la 'khrungs/ mkhan chen gzhon dbang pa'i drung du
rab tu byung / rtses thang gi gdan sar phebs nas 'chad rtsod rtsom pa'i skyes bzang pos mkhas pa rnams kyi yid yongs su phrogs/ lha sar dge 'dun dpag tu med pa la chos
'khor bskor/ lo chen byang chub rtse mo'i drung du bsnyen par rdzogs pa'i sdom pa bzhes/ pho brang chen po'i khri thog tu phebs nas phan bde'i bsil zer mnga' 'bangs kunda'i
snying la brin par mdzad/sa skyong shAkya rin cen gyis zin rin cen 'dzom zhes pa grongs tshe las dag rnams kyi snang ngor sengge la chibs nas mkha' 'gros spyan drangs
pa mthong zhing / tshems la dung g.yas 'khyil byon pa'i rje btsun rdo rje rnal 'byor ma'i

rnam par sprul pa de nyid khab tu bzhes pa'i sras mi'i dbang po grags pa rgyal mtshan/ drung byang chub rdo rje/ spyan snga bsod nams bzang po/ spyan snga dpal ldan bzang po/
spyan snga bsod nams rgyal mtshan/ drung sangs rgyas rgyal mtshan rnams sku bltams pa las/mi'i dbang po grags pa rgyal mtshan ni/ 'jam dbyangs chen po'i sku'i skye ba
gsal bar dran zhing / mkhyen rab mchog tu yangs pas klog yig sogs ched gnyer du bslab sbyangs ma dgos par 'bad med du mkhyen/ mkhan po gzhon dbang pa'i drung du rab tu byung
/ spyan snga grags pa byang chub la chos khrid rnams rdzogs par gsan/ mtshan grags pa rgyal mtshan dpal bzang por gsol/ chos grwa chen po rtses thang gi gdan sar phebs
nas rig pa'i dbang phyug chos kyi grags pa'i bstan bcos tshad ma rnam 'grel gsungs pas shin tu phra ba rtog ge'i rig pa la mngon par nga rgyal ba'i mkhas rlom sa srung
rnams kyi spobs pa phrogs/ de nas pho brang chen po'i sengge'i khri'i dga' tshal du zhabs zung sA la chen po'i ljon pa rnam par bkod pa'i rdzogs ldan gsar pa'i dri bsung
ma la ya'i rlung bzhon gyis bod chen por 'khod pa'i skye rgu kun gyi duH kha'i tsha gdung gi 'jigs pa ming gi lhag mar mdzad nas/ phan pa dang bde ba'i char chen po tha gru
kun tu phab/ bkra shis sgo mang gsum gyis thog drangs pa'i thugs dang sku'i rten/ bde bar gshegs pa'i bka' dri ma med pa bod du 'gyur ba'i glegs bam mtha' dag sa le sbram
gyi snying po las grub pa tshar gsum gyis thog drangs gsung rten mtha' yas shing / de dag kyang rgyal mkhar rtse'i sde dgon du bka' 'gyur shin tu mang ba char rtsis nas
bris pa snang ba lta bu ma yin par rgyu phun sum tshogs pa'i steng du/ bod kyi yi ge mtha' dag

gangs khrod pa rnams la bka' drin 'gran zla ma mchis pa thon mi sambho Tas mdzad pa'i sum rtags dang / de dag la brten nas bod kyi mkhas pa'i dbang po rnams kyi yi ge'i brda
dag gi bstan bcos mang du snang ba rnams la brten nas sdeb kyi sbyor lugs mtha' dag la zhib mor dpyad/ rgyud 'bum sogs su legs par sbyar ba lha'i skad kyi sngags mtha'
dag byA ka ra Na'i don khong du chud pa'i skad gnyis smra ba rnams kyis rang bzhin/ rkyen/ rnam 'gyur gsum la brten nas gtan la phabs pas/ bka' 'gyur de rnams gcig tu bstan
pa'i rtsa lag lta bur gyur/ gtsug tor dri ma med pa'i gzungs gser gyis bzhengs pa'i snying po can gyi rten 'bum ther grangs mang ba dang / 'bum ther dgung lo'i grangs
lo re bzhin bzhengs pa/ spyan snga rin po che bsod nams rgyal mtshan gyis chos 'byung mig 'byed 'od stong mdzad pa'i lo sa khyi yan la lo nyi shu rtsa gnyis star chags su
byung bar gsungs 'dug pas de nas kyang sa phag nas lcag phag gi bar lo bcu gsum gyi ring rgyun mi chad par mngon/ gzhan yang ris su ma chad pa'i grub pa'i mtha' mtha' dag
la bsnyen bkur dang / yongs 'dzin rnams la chos kyi gsan pa mdzad pa/ paN chen shAkya shrI'i rgyun 'dzin tshogs sde 'ga' zhig la bstan pa'i rtsa lag mkhan chen thams cad
mkhyen pa zhi ba 'tsho'i thugs dam bde gshegs bdun gyi smon lam 'bum phrag mang du bskul ba/ khams gsum chos kyi rgyal po btsong kha pa chen pos srid 'di'i legs byas rnam
par dkar ba'i nam mkha'i glang po yongs su 'khrigs pa las byung ba'i 'phral yun kun tu dge legs kyi 'jug pa rgyun mi chad pa'i gru char gyis/ ye shes mchog gi myu gu zad
mi shes pa'i zong du bskrun pa'i thabs mkhas kyi sgo 'phar brgya phrag phye ba'i kun mkhyen zas gtsang sras pos cho 'phrul bstan pa'i dus khyad par can chu shel dbang
po rta chen dga' ma'i khyim du rtse

dgar spyod pa'i zla bar/ bod yul gyi rdo rje gdan lha ldan sprul pa'i gtsug lag khang du smon lam gyi dus ston khyad par can 'dzugs pa mdzad pa'i mthun rkyen yang dag par bsgrubs/
ring mo nyid nas bsod nams kyi tshogs rlabs po che bsags pa'i rten 'brel gyis khri thog tu phebs pa nas bzung ste/ 'jig rten kun tu mu ge dang yams nad sogs med cing
mkho dgu'i yo byad la longs spyod pa'i 'dod rgu rmugs 'dzin gyi bang mdzod la rang dbang du spyod pa lta bur gyur/ de yang 'di'i yab sa skyong chen po shAkya rin cen
la tho gan thi mur gyis lung gnang nas pho brang chen por khri dpon du phebs shing / tho gan thi mur gyi dus gru tha la gru rgya nag gi yul gru chen po 'ga' zhig tu khral
len par btang bas/ de dang rgya'i mi dpon 'ga' zhig gros mthun te shing rta 'khor lo mang du byas pa'i 'og tu dmag dang / steng du rin po che dang gos dar gyi tshogs bzhag
ste khral skyel ba ltar byas nas pho brang gi nye logs su 'ongs te dmag gis bskor bas/ rgyal po gsang sgo zhig la bros/ gru tha la grus mang 'bangs thams cad chab 'og
tu bcug pa'i sras kyen 'un/ de'i sras yung lo ta ming rgyal po'i dus gser gyi dam kha dang / slar yang shel gyi dam kha/ dbang gi 'ja' sa gnang bas mtshan dbang grags pa
rgyal mtshan zhes snyan pa'i rdza rnga skabs gsum pa'i lam du brdungs pas 'jig rten gyi mes po tshangs pas gnam rim pa bcu gsum gyi mthongs nas rin po che'i bum pa dri bzang
gi chus gang bas spyi bo nas dbang bskur/ rdzong chen rnams kyi rdzong sdod so so la mi brgyud dang bcas par 'ja' sa'i shel dam gnang / mchog dman gyi skye rgu mtha'
dag gong ma chos rgyal chen po zhes gleng ngo / /nyang stod shar kha ba rgyal rtse rab brtan kun bzang 'phags pas gong ma 'di gnyis kyi gzims dpon gyi las ka bzung zhing
/ sde srid 'di nyid kyi

bka' drin las mnga' thang che bar yod kyang / cung zad byed ma mkhas pas gong ma'i thugs la phog ste/ nyang stod du dpung gi 'jug sgo lan gnyis tsam mdzad pas/ yar klungs pa
rnams dgra nyang stod shar kha ba zer ba'i skabs byung zhing / 'on kyang dran 'dzin tsam las rgyal mkhar rtse rtsis len pa sogs ma mdzad/ de tsam ma gtogs dbus gtsang mtha'
dag bde 'jags las/ dpung gi 'jug sgo sogs sdig pa'i las kyi sbyor ba la mi re bar chos ldan rgyal po'i khrims nyin byed dbang po shar ba na/ mi bsrun pa'i skye bo zhe
sdang gi 'dab ma rnam par rgyas pa'i ku mu ta'i tshal mtha' dag rang shugs kyis zum par gyur to/ /gong ma 'di'i dus dpa' 'dzangs rtul phod pa'i rgyal po'i bya ba la mkhas
pa'i blon po rin spungs nam mkha' rgyal mtshan rin spungs kyi rdzong dpon dang / sa skya'i lha khang chen mo'i dpon chen gyi khrir bskos/ 'phyong rgyas pa hor dpal 'byor
bzang por bsam 'grub rtse'i rdzong dpon dang dmag dpon gyi las ka gnang / gzhan yang sne'u pa nam mkha' bzang po/ brag dkar ba rin cen dpal rnams grags che/ rigs rus yon
tan mnga' thang sogs lugs gnyis kyi go rim dang mthun pa'i drung 'khor shin tu mang zhing / de dag kyang chen po'i las tshan gyi sgo dang bstun pa'i rgyan gos kyi rim
pa dang / khyad par gnam lo gsar du tshes pa'i dga' ston dus rin cen rgyan char grags pa'i bkod pas khyad par du 'phags pa'i rgyan sprod dang / rgyun mar yang rin po che'i
phra tshoms kyis rnam par mdzes pa'i kArNi ka rna ba'i rgyan du spud pa sogs mdzad la/ mdor na lugs gnyis kyi mdzad pa bzang po gzhan dag lta ci smos/ gnas skabs kyi spyod
lam yang ya rabs bzang po che btsun gyi ngang tshul las/ lung ma bstan gyi zhwa gos gyon pa/ sgrigs kun spyod kyi srang la bcur ba med

pa'i yid la shar tshad lag tu mi len pa'i mig ltos mchog tu bzang / chos rje bsod grags pas/ chos rgyal chen po 'di nyid kyi blon po'i khrod du brag dkar ba shes rab bkra shis
'dren pa ni/ sher bkras pas gong ma ta'i si tu'i skabs hor rgyal po'i drung du 'ja' sa zhu bar byon pa'i dus dgung lo bzhi bcu rtsa bdun gyi khar sleb cing / si tu rin
po che nas gong ma 'di'i ring la gdan rabs kyang 'ga' zhig song bas/ drung chen sher bkras pa 'ong ba'i don med cing / rin spungs nam mkha' rgyal po nam mkha' rgyal mtshan
gyi sras yin kyang / nam mkha' rgyal mtshan gyi sngon la 'dren pa sogs dmus long gcig pur rgyu ba lta bur kun dang mi mthun pa'i gtam mang ngo / / smras pa/phul byung
bsod nams shing rtas legs drangs pas//dbang phyug brgyad kyi yod tan 'bar ba'i gzis//sde gsum cig car gsal ba'i grags pa'i gzugs//rlung gi rgyal mtshan lta bur tshar du
dngar//tha gu'i lto can 'jug pa bcu pa'i sgyus//kun las rnam par rgyal la mtshar du ci//g.yo med drang po'i tshul gyis lhar bcas 'gro'i//gtsug na zhabs sen u dum wA ra 'dzum//gcung
sangs rgyas rgyal mtshan gyis rin spungs nas bdag mo zhig khab tu bzhes par grags pa 'byung gnas dang / kun dga' legs gnyis 'khrungs/

grags pa 'byung gnas sku na phra mo nas thun mong dang thun mong ma yin pa'i rig pa'i gnas la mkhas par sbyangs/ khyad par rdo rje theg pa la thugs rab kyi rtsal shin tu che
bas/ mkhas pa'i dbang po 'gos lo ye bzang rtse ba'i zhal nas/ de rjes mi'i dbang po grags pa 'byung gnas pa thugs rab shin tu che zhing gsang sngags kyi mkhyen pa shin
tu rgyas par gyur kyang / gdan sa'i bzhugs khri rin po che shin tu gnyan par dgongs nas gdan sar ma bzhugs kyang / gnas chen du 'gro ba'i ri pa rnams la mgyogs khrid gsungs
zhes deb sngon du gsungs pa ltar yin la/ de yang chos rgyal chen po gshegs rjes/ 'di nyid sku na phra bas pho brang chen po'i khrir yab sras gnyis su bsko la bka' blon
rnams gros ma mthun par spyan snga rin po che bsod nams rgyal mtshan la zhus pas/ sras bsko bar bka' gnang ba bzhin mdzad kyang spyan snga gshegs rjes/ yab kyis khri thog
yong ba'i ched du gnang sgo ma legs par brten/ yar klungs su sde gzar langs te yab che sa dpon blon yar rgyab tu 'byon dgos byung / de nas gong ma dbus kyi gzhis bskor
la phebs skabs sne'u rdzong du mkhas grub chos rje dge legs dpal bzang dang / gsang ne'u thog gi chos rje rnam gnyis/ drung chen slob dpon sogs mjal bar phebs/ gong ma'i
sku gzhogs su bzhugs gral gyi thog gsung rab kyi 'bel gtam mdzad khar/ mkhas grub chos rje dang gsang phu'i chen po rnams so so nas bshad pa mdzad rgyu 'ong du re yang /
gong ma'i zhabs phyir 'gos lo tsA ba gzhon nu dpal ba yod pas khong gis rtses thang pa'i brtul zhugs kyi thog mar gzhung len pa mdzad skad/ de nas 'jam dbyangs gong ma rgyal
po kyen tha'i yis dbang gi 'ja' sa gnang ba nas bzung / dbang grags pa 'byung gnas su grags/ thel dang rtses thang gnyis su gdan sa zur du med na'ang / gsung chos 'gangs
che ba rnams rtse

nas gnang zhing / zur 'chad slon dpon rnams la bka'i 'khor los khyab pa dang / gser gyi bka' 'gyur bzheng ba sogs lugs zung gi mdzad pa mtha' dag gong ma na rim gyi srol bzang
po ma nyams par bzung / yar rgyab nas che sa rtses thang du gdan drangs/ zhal ngo nang mtshams kyi 'khon zhi nas thugs yid gcig tu 'dres/ byang phyogs kyi bso kha bsrung
bar 'u yug gling dkar gyi rdzong brtsigs/ rin spung nor bu bzang po/ 'phyong rgyas pa hor dkon cog rin cen ni chos rgyal chen po'i zhabs la gtugs kyang gong ma 'di'i
dus su khrims kyi kha lo sgyur ba'i blon po mdzad/gcung kun dga' legs pas gsung rab la sbyangs pa ma smad pa mdzad de rtses thang gi gdan sar phebs/ rin spungs nas bdag mo
khab tu bzhes par sras rin cen rdo rje dbang gi rgyal po 'khrungs/ 'jam dbyangs gong ma chen hang rgyal pos dbang gi 'ja' sa gnang / 'di nyid rtogs pa'i yon tan phul du
byung ba'i grub pa'i dbang phyug chen po zhig yin par 'dug na'ang gnas skabs su skye bo rnams kyi snang ngor mdzad sgo legs rgyu med tsam yod 'dug par dpags/ gtsang gi gzhis
bskor la phebs dus rin spungs nor bzang pas gus 'dud bla na med pa mdzad kyang gnang sgo'i khog la ma mgu skad/ de nas gong ma ka bzhi pa sku mched kyis gang zhus la
gsan pas/ yab yum nang mtshams su sel chen po zhugs te/ yar gong bya pa bsam sde pa sogs bdag mo phyogs dang / sne'u 'ol dga' rnams gong ma'i phyogs su chad nas dus mi bde
ba mang du byung / 'on kyang 'phyong rgyas pa rdo rje tshe brtan phan tshun gnyis ka'i phyogs su ma lhungs pas sde gzar bzlums shing / zhal ngo nang mtshams kyi legs spel
mdzad pas sde srid kyi zhabs tog tu 'gyur ba byung / de nas yum gshegs rjes rin spungs pa mtsho skyes rdo rjes mkhar thog bzung / de yang deb

ther sngon po las/ de rjes bdag po kun dga' legs pa dang / che sa sangs rgyas rgyal mtshan bka' bgros mdzad de/ shing pho khyi'i lo zla ba bcu gcig pa'i tshes bcu la chos kyi
rje rin po che dpal ngag gi dbang po dgung lo bcu drug bzhes pa zhig rin po che'i gdan seng ge'i khri la bzhugs su gsol zhes gsungs pa ltar/ bar skabs su thel gyi gdan
sa stongs na'ang / slar spyan snga ngag gi dbang po 'di nyid bzhugs pa yin la/'di'i yab/ la la dag tshes lnga rin po che grags pa 'byung gnas yin par 'chad/ 'ga' zhig tshes
lnga rin po che sku tshe'i stod smad mtha' dag tu rab tu byung ba yin pas/ ma yin par smra ba yang yod la/ 'di nyid kyis mdzad pa'i phur pa'i 'phrin las rgya mtsho'i
mdzad byang du/ jo sras kun bzang rol pa'i rdo rje zhes gsungs pa la dpags na yab yin nam snyam/ gang ltar shes ldan rnams kyis dpyad par bya'o/ / de yang spyan snga ngag
gi dbang po gzhon nu nas dpal ye bzang rtse ba sogs yongs 'dzin du ma bsten nas gsung rab la thos bsam bsgom pa mang du mdzad/ bstan pa la zhugs te yongs su rdzogs pa'i
dge slong gi sdom pa mnos te gdan sa chen po'i spyan sngar phebs/ bar skabs su gong ma'i gnang bkod la brten nang mtshams su mi mthun pa byung yang / slar rim pas 'jags skabs/
rin spungs don yod rdo rjes gtsang dpung rnams dbus su bcug ste gzhis ka sne'u pa'i lag nas rdzong gzhis 'ga' zhig blangs/ de nas spyan snga rin po che/ rin spungs
mtsho skyes pa dang don yod rdo rje gnyis/ 'phyong rgyas pa hor tshe dbang rnam rgyal dang / hor rin cen rgyal mchog sku mched kyis gtsos pa'i sne'u pa dpal 'byor rgyal po/
yar rgyab pa rin cen rgyal po/ byar pa bkra shis dar rgyas sogs blon po rnams kyis gros thog nas pho brang chen por spyir spyan drangs/ mi ring bar zhal ngo gong ma

rnams gshegs pas lha rigs rlangs kyi gdung 'dzin pa spyan snga nyid ma gtogs med par brten/ ji ltar grong khyer ser skya'i mi gtsang lud/ / de ni bu ram shing pa'i zhing la
phan/ / de bzhin byang chub sems dpa'i nyon mongs lud// de ni sangs rgyas chos rnams bskyed la phan/ / zhes pa'i don ltar/ bod kha ba can 'dir kun mkhyen bu ram shing pa'i
bstan pa rin po che dang / skye rgu rnams kyi phan bde ni gnam bskos kyi rgyal po phag mo gru pa'i sde srid la rag lus pas/ gong du smos pa'i blon po rnams kyis gong ma
spyan snga rin po cher nan gyis zhus te/ rdzong kha pa'i sras mo zhig bdag mor phul/ yab mes kyi lugs srol bzang po rnams dkar phyogs kyi zla tshes lta bur ches cher gsal
bar mdzad/ sras ngag dbang bkra shis grags pa sku bltams nas ring por ma lon par spyan snga zhi bar gshegs khar sras sku ha cang phra bas de la thugs chags pa'i tshul
gyis sku ngal ba chen por gyur skabs/ spyan snga chos kyi grags pas gdung brgyud rin po che nar ma son pa'i ring khong rang gis thel gyi spyan snga'i khur bzhes dang / thel
rtses thang gi chen po gros dbang pa blon po rnams dang bcas par gnang bkod bka' nan sogs kyis khyab pa'i sde srid kyi lar rgya mi 'phyug pa'i zhal len mdzad/ de yang
dpon tshab thel gtong byed par rin spungs mtsho skyes rdo rjes/ blon po gzhan rnams la gros med par 'ga' zhig gi 'dod pa ltar mdzad pas/ sde dpon gzhan rnams ma 'dod pa'i
dbang gis sde gzar langs/ 'on kyang 'phyong rgyas nas sde srid kyi lar rgya la dgongs te thugs khog che bar mdzad pas yo 'khyoms cher ma byung / de nas 'jam dbyangs gong
mas spyan snga rin po cher dbang gi 'ja' sa gnang yang spyan snga zhing brjes pas gnang sbyin rnams phyag mdzod du bzhag nas gser yig pa phyir log

de rjes rin spungs pa dang 'phyong rgyas pa gnyis kyis gtsos pa'i blon po rnams bka' bgros thog nas gdung brgyud rin po che ngag dbang bkra shis grags pa pho brang chen po'i
khri thog tu spyan drangs/ gzhon nu'i dus nyid nas rol rtsed sogs skye bo phal pa dag gis spyod yul las rnam par 'das pas 'jig rten gyi mes po rnams kyis kyang blos 'khyud
par dka' zhing / chos dang srid kyi yon tan ma lus cig car du shong ba'i za ma tog lto ba rab tu yangs pa/ chen po'i rnam par thar pa'i kha rgyan gyis mdzes pa'i gzi
brjid kyi rgyal po nyin mor byed pa la skyengs pa ster bas rigs stobs su ma zad/ blo stobs kyis kyang bod chen po'i rgyal khams su 'khod pa'i gong ma'i mdun na 'don blo can
shel gyi me long lta bu rnams kyang zil gyis gnon pa'i bka' khrims bzang pos bod 'bangs thams cad bde ba nas bde bar spyod pa'i bde skyid kyi glu dbyangs snyan pos dri
za'i rgyal po gan dharbha kha ba rir gnas sam snyam du skabs gsum pa rnams la 'phyang mo ster bar byed do/ /'on kyang 'di nyid kyi dus/ grags 'byung ming can sne yi gdong
po 'dzin/ / bdud sprul mi dgus phag tshang yos ltar rngod// ces pa'i lung bstan ltar/ rin spungs ngag dbang rnam rgyal gyis e gnyal gyi phyogs su dmag gi dpung khyer byed
pa sogs gong ma'i dgongs par phog pa mdzad par brten/ zhwa dmar ba bzhi pas/ phag mo gru pa'i sde srid 'di/ spyir rgyal khams yongs/ sgos sde dpon rnams/ yang sgos khyed
rin spungs pa la gces pas dgongs bsams mdzad dgos tshul gsungs kyang bzhed pa zhig ma byung / de yang lung bstan du grags 'byung zhes pa ni gong ma grags 'byung ba'i skabs
dus mi bde ba 'ga' zhig byung bas 'go zin pa la dgongs kyi/ dngos gzhi gong ma 'di'i dus so/ / de skabs 'jam dbyangs gong mas dbang gi mtshan dang 'ja'

sa gnang / zhabs drung gong ma chen po dpal ngag gi dbang phyug bkra shis grags pa rgyal mtshan phyogs thams cad las rnam par rgyal ba kwa din gu shri ho wang gi mtshan gyi
zlos gar srid pa gsum gyi me long gi ngos su gsal bar shar ro/ / mi ring bar rin spungs pas me tog mda' can gyi las dang tshangs pa mtshungs par spyod pa'i sdig sems kyis
sde gzar bslangs pas/ lha ma yin lha'i mnga' thang la phrag dog gi bsam pas g.yul bkye ba na legs bris pa rnams kyi bsod nams kyi mthus lha min mtha' dag ming gi lhag mar
'gyur ba de bzhin du sde srid mtshan jus rgyal/ 'on kyang zhwa dmar chos grags pas bar mdzad nas lo gsum gyi chings bsdams na'ang / rin spungs pas slar sde gzar bslangs
te rgyal mkhar rtser bteg skabs/ 'phyong rgyas pa rin cen rgyal mchog gis gtsos gong ma'i dpung chen rnams nyang stod bar du byon/ dga' ldan pa dmag dpon bsod nams rgyal
pos skyid 'phan gyi dpung rnams khrid de shangs kyi bar du btegs pas ri la spyi bos brdung ba'i rnam thar 'dzin pa cher rlom gyi dregs ldan gzhis ka rin spungs pa 'bangs
gyen log gi rgyu mi zad pa bsags pa'i 'bras bu dus gcig tu smin pas ci bya gtol med du gyur na'ang / rgyal rtse dang pa snams pa'i sa cha bshor ba rnams phyir sprod pa
dang / gong sar dgongs bsangs/ rdzong dpon gyi las ka zhu ba/ phyin chad ma rungs pa'i sems 'dor ba sogs kyi dan kha las mtha' med du gtong ba ma mdzad/ de lta na'ang dus
kyi bskal pas 'gro ba'i bsod nams mthu dman zhing / nag po'i phyogs kyis yid bsgyur bas bdud kyi las 'grub pa'i 'bras bu'i shugs gang gis kyang dgag dka' bar brten/ rin
spungs pa dpon blon gyis sde gzar tshan che bar bslangs kyang / sde srid kyi mtshan jus la skyon ma byung / gong ma 'di nyid kyis bde bar gshegs pa'i gsung gi snying po gser
zhun ma'i

khu bas bris pa'i bka' 'gyur dang / stong 'khun mdzangs ma'i sor mo'i 'du byed las bskrun pa'i gan gos kha dog sna tshogs las grub pa'i sku brnyan bzheng ba phyogs lhung gi
bsam pas ris su mi gcog par/ ston pa bu ram shing pa'i rjes su zhugs pa'i grub pa'i mtha' thams cad la bsnyen bkur dang mgo 'dren/ jo shAka rnam gnyis dang byang chub chen
pos thog drangs pa'i gangs khrod kyi sku gsung thugs rten khyad 'phags rnams kun tu bzang po'i mchod pa'i sprin mngon par spro ba dang / rje btsun phyag na padma dbasod
nams rgya mtsho dang / dpal 'brug pa'i ring lugs pa padma dkar po rnams ti shrir bsten/ mdor na 'jig rten dang 'jig rten las 'das pa'i dbang phyug mtha' dag 'bad med du
'grub pa'i rgyu dge ba bcu la rdzogs par longs spyod pa dang ldan pa'i me tog gzhon nu gsar du dgod pa'i 'khri shing nam mkha'i mtha' klas par 'khyud pa'i khor yug dang
po bde bar gshegs pa'i snying po mchog gi go 'phang srid pa'i rtse mor bsnyeg pa'i them skas su 'dzugs par mdzad/'di nyid kyi dus rin spungs pa dang dpon blon nang mtshams
su sel che bar byung yang / phyi rgya'i blon chen gyi gral du rin spungs ngag dbang rnam rgyal/ sras don grub tshe brtan rdo rje rnam gnyis/ 'phyong rgyas pa hor rin cen
rgyal mchog sku mched/ sras hor bsod nams mgon po mched gsum/ de'i sras hor bsod nams dar rgyas rnams rim pa bzhin dang / brag dkar 'jam dpal tshe ring rgyal po/ yar rgyab
rin cen bkra shis/ dga' ldan pa bsod nams rgyal po/ bya nor bu bkra shis sogs blon po dang / drung 'khor 'gangs che ba shin tu mang / gong ma 'di nyid la rin spungs kyi
sras mo zhig khab tu bzhes par sras gong ma 'gro ba'i mgon po dang / spyan snga grags 'byung ba gnyis las/ gong ma 'gro ba'i mgon po gong dkar du phebs/ dpon sa

'phyong rtse'i drung khab tu bzhes pa'i sras zhabs drung ngag dbang grags pa sku bltams/ 'gro ba'i mgon po gshegs pa'i gdung rten rin po che'i phra tshoms kyis spras pa pho
brang gong ri dkar por bzhengs/ spyan snga grags 'byung ba thel gyi gdan sar phebs/ zhabs mi bde ba'i dbang gis zab bzhes thugs dam gyi rim pa gtso bor mdzad/ khyad par
gshed skor dang ma mgon bya rog gdong can la rtsal du thon pas sde pa 'ol kha ba phun tshogs rab brtan pas thel gyi mchod gzhis sogs la log sgrub mang du mdzad par mngon
spyod kyi las sbyor gnang bas/ dus de skabs der thams cad mkhyen pa bsod nams rgya mtsho 'ol kha rtser bzhugs yod pa mtshan ltas 'gyur te rgyal du phebs/ mi ring bar sde
pa sku rbab la shor ba'i rkyen gyis grongs/ thel pa rnams lhungs pa'i tshe bar snang khams nas bya rog cig gis phyag bcad nas khyer song ba yin zer ba'i thel gyi mgon khang
na da lta lag pa zhig ston rgyu yod skad/zhabs drung ngag dbang grags pa gong dkar na bzhugs skabs/ rtser yum mi gcig pa'i sku mched yod par brten/ dpon sa 'phyong rtse
mas gnang bkod ma legs pa'i zir bun bslangs te/ rin spungs pa dang dga' ldan pa sogs zhabs drung ngag dbang grags pa'i zhabs tog tu rtser dpung gi sbyor ba bshams/ hor
bsod nams dar rgyas sogs blon po gzhan rnams dpung khyer gyi phyogs lhung mngon tshan can med na'ang / gong ma chen pos bkra shis rtse par nang blon bcol bar ma rangs pa'i
bar zhugs khog nas rtser dpung gis bskor ma dgos pa'i ngos/ gong ma 'on rgyal bzang du phebs bcug nas/ zhabs drung ngag dbang grags pa rtse'i khri thog tu gdan drangs/
'on kyang 'brug pa sprul sku padma dkar pos sde dpon rnams la rgyu mtshan gnang yang zer/ gang ltar 'gyangs med du gong ma phyir rtser phebs/ zhabs drung ngag dbang grags

pa gong dkar du bzhugs pa la yang bskor rgyag cha grul che ba byung skabs gong dkar 'di dbus gtsang gnyis kyis mdud 'dzom pa'i lte ba lta bur 'dug pas rang re'i mi ngo zhig
gis ma bzung na bod kyi bde skyid la gnod pas rdzong gtod mi dgos tshul gyi gong ma'i bka' shog gong dkar du gnang ba bskor mi rnams kyi lag tu brgyab pas dmag rnams gyes
te bde 'jags che ba byung /zhabs drung ngag dbang grags pa 'di nyid kyis lugs zung gi mdzad pa mtha' yas shing / lhag par dge 'brug gnyis la thugs mos che bas dam pa'i
chos kyi gsan pa mang du mdzad/ sger du thams cad mkhyen pa bsod nams rgya mtsho dang mchod yon nyi zla zung gcig lta bur thugs snang dag pa byung bas gong dkar du 'jam dbyangs
gong ma'i pho brang nas rten 'bul gyi rgyun 'dzugs pa gnang / gong ma chen po'i sras zur pa sogs kyis sne'u gdong rtse'i khrir bzhugs shing / bdud mi spun dgus dbus
gtsang lan mang du dkrugs pa'i sri ngan langs te/ byi glang sde gzar gyi skabs 'pho 'gyur shin tu che ba byung / zhabs drung ngag dbang grags pa la sras bka' brgyud rnam
par rgyal ba dang / rnam rgyal grags pa gnyis 'khrungs par gcung yar rgyab nas bdag mo byon skabs rigs 'dzin chen po'i rgyal sras padma chos rgyal dang / lha rtse ba gnyis
kyis srung 'khor mdzad dus/ rgyal sras pas thun brab sogs tsham rngam ha cang che bas bdag mo 'dzangs te 'byon ma nus par bgegs skrod kyi mtshams cung zad bzhag pas rten
'brel 'phyugs nas ma 'gyangs par zhabs drung rnam rgyal grags pa sku gshegs/ gcen bka' brgyud rnam par rgyal ba lugs zung gi mkhyen sgo yangs shing khyad par phyag rgya
chen po sogs nges don gyi skor la thugs gzhol/ 'di nyid kyi sras mi pham bsod nams dbang phyug grags pa rnam rgyal dpal bzang da lta pho brang sne'u gdong rtser bzhugs
skabs so//

smras pa/rmad byung rlangs kyi gser skyogs kyis bcus lha rigs bdud rtsi'i zil dngar can//mtho ris yon tan bdun gyi mnga' 'byor yul dbus sman ljongs yol go'i nang //'phyur bur
gtam pa'i rin cen gdung brgyud chos srid bla na dngar ba'i ro//gangs can ljongs 'di'i skye rgu me zhal yongs kyi dga' ston e ma mtshar//skye bas thob pa'i rigs gzugs chu
nang zla'i//sde gsum gcig tu dkar ba'i bsil zer gyis//nam mkha'i ri bong can de pham mo zhes//chu 'dzin lang long 'khrigs pas sgrib snyam byed//gnam bskos rgyal srid sA
la'i sdong po la//las kas mngon mtho'i stobs ldan yal ga'i tshogs//srid 'byor lo ma'i phang phung g.yo bzhin du//legs byas 'bras bu'i 'dod 'jo dpyid du dar//de ltar gong
ma sde srid kyi bka' khrims kyi shing rta chen po'i kha lo pa rnams las/! rin spungs ni/ sngon bod rje sha khri btsan po'i dus ma sangs la

khar khye'u mtshan dang ldan pa zhig byung bar sger dpal legs 'od nas bzung / phyi sger/ nang sger/ grub thob gyi sger dang gsum las/ rim bzhin mi rabs nyer lnga pa na nang
sger ral pa 'dzin gyis gru gu'i yul nas gzings bdun gyis rin po che g.yu'i zong drangs/ khrag gi lus la mgo lnga pa 'brug gi skad 'byin pa zhig rig sngags kyis btul bas
nus mthu che bar grags shing / phyag na padma mi rje'i tshul bzung ba srong btsan sgam po'i nang blon mdzad/de nyid kyi brgyud las blo gros kyi rtsal ldan zla ba rgyal mtshan
gyis mnga' bdag khri srong lde'u btsan gyi chos blon du gyur pa nas bzung mi rabs nyi shu'i mthar/ sger shAkya 'bum gyi sras nam mkha' rgyal mtshan gyis gong ma sde
srid dbang grags pa rgyal mtshan gyi zhabs la gtugs/ gzhis ka rin spungs kyi rdzong dpon/ chu mig gi khri dpon/ dpal ldan sa skya'i lha khang che mo'i dpon chen du bskos/
de'i sras nam mkha' rgyal po na tshod phra mo nas lugs gnyis kyi mkhyen pa'i spyan mchog tu yangs/ de'i sras nor bu bzang pos gong ma'i zhabs la gtugs shing / yab mes dus
kyi rdzong sdod khri dpon rnams kyi 'ja' sa gnang / dpung gi sbyor bas rta g.yag gi rdzong dang / lcags thag mgo sbrel du grags pa'i rgyal phran mang po'i mnga' 'bangs
rnams blangs/ nyang smad bsam 'grub rtse'i rdzong dpon mdzad/ gter ston kun skyong gling pas/ bstan ma gsol zhing rje yi mgur lha mchod/ / mi rabs bcu gsum bar du mi rabs
brtan/ / zhes pa'i lung bstan bzang po mdzad/ de nas rong byams chen gyi chos sde btab/ dge 'dun rnams la dbyar dgun dpyid chos kyi phogs sogs mthun rkyen gya nom pa sbyar/
sku gsung thugs kyi rten mang du bzhengs par paN chen nags kyi rin cen gyis me tog gtor/ brag dmar chos sde snying pa'i 'dabs su spyil po brgya lhag tsam brtsigs te thos
bsam sgom pa tshul bzhin du

byed pa'i 'dus grwa btsugs/ mdor na ris med pa'i grub pa'i mtha' thams cad la bsnyen bkur bla na med pa mdzad pas mngon par mtho/ chos rje bsod grags pas/ chos rje ngor chen
pas rin spungs nor bzang pa la/ rje dge 'dun grub kyis dgon pa 'debs pa 'gog dgos tshul gsungs pa ni ngag rgyun ma dag pa'i 'chal gtam zhig bris par snang ste/ thams cad
mkhyen pa dge 'dun grub kyis bkra shis lhun po 'debs skabs/ bsam 'grub rtse'i rdzong dpon 'phyong rgyas pa hor dpal 'byor bzang po yin zhing / 'di nyid kyis rje dge 'dun
grub kyi sbyin bdag gi mthil mdzad par ming tsam gyi mkhas pa ma yin pa'i grags pa don dang mthun pa'i paN chen byams pa gling pa bsod nams rnam par rgyal bas mdzad pa'i
yar rgyab kyi gdung rabs na gsal bar gsungs so//rin spungs nor bzang pa'i sras u pa si ka kun tu bzang po/ don grub rdo rje/ mtsho skyes rdo rje/ shAkya rgyal mtshan dang
lnga las/ dpon chung ngu nas grongs/ kun bzang pas dbang grags pa 'byung gnas sku mched kyi zhabs la gtugs/ yab mes kyi 'ja' sa las ka gnang ste rin spungs kyi rdzong
dpon mdzad/ dpal ldan sa skya pa'i rang lugs pa kun mkhyen sangs rgyas 'phel dang go rams bsod nams seng ge dang mchod yon du 'brel te 'bras yul skyed mos tshal gyi bshad
grwa btsugs shing / rta nag thub bstan rnam rgyal gyi dgon pa 'debs pa'i mthun rkyen mdzad/ don grub rdo rjes gzhis ka bsam 'grub rtse'i rdzong dpon gyi las ka bzung / ma
sangs mtsho skyes rdo rjes yar klungs mkhar thog gi rdzong bzung zhing spyan snga dpal ngag gi dbang phyug gshegs rjes gdung brgyud sku na ches phra bas/ pho brang sne'u
gdong rtser dpon tshab kyi thel gtong mdzad/ shAkya rgyal mtshan gyis nyang khog gi rdzong gzhis su bzhugs nas

bdag po rgyal mkhar rtse pa gtser ba sogs dgra thabs kyi bya ba la mkhas par grags/kun bzang pa la sras rdo rje tshe brtan dang / don yod rdo rje gnyis las/ don yod rdo rjes
rdzong chen gnyis kyi las kas mtho ba dang bcas dbus phyogs nor 'dzin gyi char dpung gi 'jug sgos gzhis ka brag dkar dang chu shul lhun po rtse sogs snel pa'i lag nas blangs/
mi ring bar 'phyong rgyas pa blon po gzhan rnams dang gros khog bstun pa'i spyan snga ngag gi dbang phyug pho brang sne'u gdong rtse'i khrir mnga' gsol ba'i byed po
mdzad/ la stod dang lho rgyud phyogs su dmag lan kha yar mdzad pa rnams rgyal zhing / de rjes spyan snga gong ma sku gshegs/ gdung brgyud rin po che nar ma son pa'i bar
du bag yangs pa dang / khyad par lta grub kyi kun slong drag po snying la gzir ba'i 'gro ba'i 'dren par rlom pa me tog mda' can gyi zhags pas bcings pa 'ga' zhig gis yid
rnam par bskyod pa la brten nas skyid shod phyogs su dpung 'jug byas par gdan sa chen po dga' ldan rnam par rgyal ba'i gling nas mkhas shing grub pa'i dbang phyug kun mkhyen
smon lam dpal bas mgon po phyag drug pa'i gtor chen gyi las sbyor mdzad par brten/ dmag lan gnyis rkyen gzhan gyi dbang gis phyir bzlog dgos pa byung / slar kun mkhyen
smon lam dpal ba sku gshegs pa'i gtam byung rjes dmag gi 'jug sgo byas pa dang / dga' ldan pa nam mkha' rgyal po ngo bltas pa sogs kyis sde gzar chabs su brgyugs te gzhis
ka sne'u rtsis len pa sogs mdzad/ 'on kyang gong ma chen po sne'u gdong rtse'i khri thog tu gdan 'dren par blon po gzhan rnams kyi grogs su 'gyur ba'i mdzad pas ngo tsha
khrel yod kyi gos dang ldan/ zhwa dmar chos kyi grags pa dang mchod yon bka' bgros nas yangs pa can gyi gtsug lag khang sde dang bcas

pa 'dzugs pa'i mthun rkyen mdzad/ rje drung chos grags rgya mtsho'i bzhed pa ltar lha ldan nye 'dabs su dgon pa btab na'ang / las 'bras kyi shugs 'di gang gis kyang dgag par
ma nus pas yun du ma gnas/ mtsho skyes rdo rje'i sras ngag dbang rnam rgyal gong ma spyan snga'i zhabs la gtugs nas rdzong dpon gyi las ka blangs/ rig gnas chung ba lnga
dang / sgyu rtsal drug cu rtsa bzhi sogs la blo gros kyi 'jug pa gsal bar shar/ e gnyal gyi phyogs su dmag gi mdzad sgo sogs la brten/ gong ma chen po'i thugs la phog par
rje 'bangs go rim ma log pa'i dgongs bsangs khengs dregs kyi dbang gis ma mdzad par brten/ dbus phyogs kyi sne'u sogs rdzong gzhis rnams shor te mnga' thang cung zad nyams/
'on kyang gtsang phyogs su seng ge rtse pa dang / la stod lho sogs 'og tu bcug byams chen gyis gtsos pa'i gtsang rong gi chos sde rnams la 'tsho rkyen sogs dge rgyun
bzang po sbyar/ rin spungs nyid du pho brang chen po'i mig ltos kyis gsang ba sngags kyi dus rim gyi srol btsugs/de nyid la sras gsum las/ che ba chung ngu nas grongs/
de 'og don grub tshe brtan rdo rjes sngar yab mes kyi dus ma lon pa'i pa snams lhun grub rtse'i rdzong mnga' 'bangs dang bcas pa rang dbang du byas/ rje drung mi bskyod rdo
rje'i gsung bzhin gsung rab gling gi dgon pa btab/ bkra shis dpal bzang bla mar bsten nas theg pa'i rtse mo nyams su blangs/ gcung ngag dbang 'jigs grags mkhyen rab kyi
klong rnam par yangs pas rig pa'i gnas che ba lnga dang chung ba lnga ste bcu phrag gcig la slob dpon mkhas pa bsten nas/ rgyal po paNDi ta'i rnam thar bzung / hor gos
bzang po'i rgyu las grub pa'i rigs ldan yol bar grags pa'i bkod pas khyad par du 'phags pa de nyid bzhengs/ rje kun dga' grol mchog pa rab gnas su spyan drangs/ daNDi'i dgongs
rgyan 'jigs

med sengge'i rgyud kyi nga ros thog drangs pa'i tshig sbyor phun sum tshogs pa'i bstan bcos kyi rtsom pa mang du mdzad/ lugs gnyis la rnam dpyod kyi sgo 'phar mchog tu yangs/
'on kyang phag tshang yos ltar dkrug pa'i lung bstan thog tu bab pa'i mtshan rtags kyis zhing gshag pas 'bangs gyen log byas skabs sras padma dkar po bkrongs pa'i gtam
byung ba/ rin cen spungs par dme 'khrug dar ba 'byung / / zhes pa'i dus su mngon/ sku tshe'i mjug tu mnga' thang phal cher shor/ sras zla ba bzang po'i brgyud deng sang
yang snang ngo // //! gong ma'i blon po hor gzhon nu bzang po ni/ za hor gyi rgyal rigs te/ grong khyer shing thabs can na rgyal po shing rta bcu pa zhes bya ba byung ba'i
sras chos rgyal mya ngan med ces bya ba bden tshig gi mthus mchod rten bye ba bzhengs pa/ de'i sras rgyal po dza zhes pa smon lam gyi mthus rdo rje sems dpa'i glegs bam
gyi char pho brang gi steng du babs pas mdo sde za ma tog rlung gis khyer te pho brang yom bu gla sgang gi steng du babs pa lha tho tho ri snyan shal gyi gnyan po gsang
bar btags la/ de'i sras za hor rgyal po indra bhU ti sngags la mos pas/ po ti gnyis phyag na rdo rje'i byin rlabs kyis rnyed kyang brda ma 'phrod pas grub thob ku ku rA dza
spyan drangs te smin par mdzad/ de la sras mo go ma de wa dang / sras sha kra gnyis kyis rig pa 'dzin pa'i sa grub cing / de'i sras rgyal po gtsug lag 'dzin bya ba slob
dpon chen po'i zab mo'i chos dang lung gis dbugs dbyung ba/ de la sras dharma rA dza/ mkhan chen zhi ba 'tsho/ lha lcam man dha ra ba gsum las/ bar pa gnas lnga rig pa'i
pha rol tu byon zhing / gangs can bstan pa'i rtsa lag mdzad/ phyi ma ye shes mkha' 'gro kun gyi gtso mor gyur/ dang pos rgyal srid bskyangs pa'i sras dharma pA la/ shAkya
de wa/ ma hA de wa gsum byung la/ de yang gangs can gyi ljongs

su mnga' bdag khri srong lde'u btsan gyis dpal bsam yas kyi gtsug lag khang bzhengs pa'i srung mar/ slob dpon chen pos klu zur phud lnga pa bka' bsgos pas/ nged kyis mi 'ongs/
za hor gyi yul na dmu'i rigs la klu'i tsha bo rgyal po hu zhes bya ba nor rgya khab tsam gyi rjes la bya rgod po'i nyin lam bco brgyad 'gro ba zhig yod pas de bsko bar
zhus pas/ rnam sras seng sngon can rta bdag brgyad dang bcas pa bkug nas gzugs brnyan bris pa'i ru dar la bstims nas/ khams kyi g.yer ma thang du dmag sgar btab/ slob dpon
chen pos ting nge 'dzin gyis pe dkar bkug nas lan cig bod du 'ongs kyang ha cang gdug rtsub che bar byung zhing / slar mkhan slob chos gsum gyis za hor du pho nya mngags
nas/ rgyal po dharma pA la/ g.yu'i thub pa rang byon/ zhal brnyan bse 'bag chibs shel gyi sengge dang bcas te sna drangs pas pe kar yang rin po ches spras pa'i shing
bya la zhon nas lha mi rnams bod du byon/ slob dpon chen pos spyi bor rdo rje bzhag ste dam tshig bsgrags/ deng sang yang rgyal po nges par brlams na spyi gtsug tu rdo rje'i
rjes yong / rnam sras sprin gseb ma'i lo rgyus dang pe dkar ar gtad kyi lo rgyus gnyis 'di dang gung 'grig par mngon/ dharma pA las mnga' bdag khri srong lde btsan gyi
bla ma mdzad/ dpal chu bo rir theg pa mchog gi rnal 'byor zab mo'i grub pa'i rtags khyad par can brnyes/ des pho yong bza' bya ba mkha' 'gro'i rigs can zhig khab tu bzhes
pa'i sras dpal gyi rdo rje dang rin cen rdo rje gnyis las/ gcung rgya gar du byon/ thos bsam sgom pa mang du mdzad/ si ta'i grong khyer du sku lus ma spangs par mkha'
spyod du gshegs/ dpal gyi rdo rjes pa tshab kyi rigs kyi jo mo zhig blangs par sras rdo rje grags pa/ rin cen grags pa/ chos kyi grags pa gsum las/ gcung ni rab tu byung
/ gcen gyis sgrub pa mdzad pas yi

dam gyi lha mang po zhal gzigs/ zhing skyes kyi DA kI zhig phyag rgyar bsten pas sras zla ba grags pa/ de'i sras rig pa seng ge/ de la sras shAkya blo gros/ yon tan blo gros/
grags pa ye shes gsum gyis g.yon ru sa'i lte ba yar klungs su phebs/ gcen gyi g.yon ru khra 'brug dang khad nye ba'i g.yu srid smon mkhar du bzhugs/ 'bring ba gnam lde
'od srungs kyi bla ma mdzad nas mkhar thog btab/ chung bas lha sman jo mos sa skyong ba'i phyogs su lha khang btab nas bzhugs/ 'ga' zhig bye sa lha khang yin zer/ yon tan
blo grosakyi sras rdo rje gsal ba dang rdo rje rin cen gnyis/ 'di'i dus rgya dang shar ga bya dang rngog khu dang dpus dkar sogs rus chen gyi 'bangs mang du byung / gcen
gyi sras ye shes rdo rje/ des g.yu ru nam mkha' ri khu mo skyid khab tu bzhes pa la sras mo zhig las ma 'khrungs par mkhar thog dang bcag gnas rgya la byin pas pho brang
rgya'i mkhar thog tu ming chags/ rin cen rdo rje mnga' bdag dpal 'khor btsan gyis gdan drangs/ phu lung 'di ngan lam rgya mtsho dang gtsang pa mi bdun du grags pa'i rigs
sngags pas kyang ma thul tshul zhus nas/ gser gyi phyags shing khru do pa zhig phul/ bla mchod du bkur bas phu lung gi lha 'dre rnams btul/ der dgon pa stegs kha mo btab/
jo mo mchil mo zhig khab tu bzhes par sras rdo rje grags pa dang rdo rje 'bar ba gnyis 'khrungs/ yab sras gsum gyis hor pa sar byon/ sgang kha spel zhes bya ba'i pho brang
zhig btab/ rgya gar gyi srol bzhin sras che ba khang pa phyi mar phog pas sras khang phyi par grags/ rdo rje 'bar klu sdings su phog pas sras lcang ldur bar grags/ mched
gnyis kyis g.yu srid kun dga' bar sa dpyad legs par mkhyen nas phyag phab/ yab bsnyen par rdzogs pa'i mtshan rdo rje rgyal por gsol/ rdo rje 'bar ba la sras hor da dar
ba zhes bya ba sbas pa'i rnal 'byor

nus mthu'i mnga' bdag chen po zhig byung bas/ hor se chen rgyal pos gsan nas gser yig pa mngags te spyan drangs kyang / thabs mkhas kyi mdzad pas btul te ma phebs/ de'i sras
hor bkra shis 'bum dang mkhan chen tshul dar ba gnyis las/ mkhan chen pa dpal ldan rlangs kyi gdung las/ spyan snga bcu gnyis rin po cher so sor thar pa'i sdom pa mnos/
bka' brgyud rin po che'i zab chos mang du gsan zhing / spyan snga grags pa shes rab dang / ta'i si tu byang chub rgyal mtshan gnyis kyi dbu skra'i phud bzhes te bla ma mdzad/hor
bkra shis 'bum la sras gzhon nu bzang po dang bkra shis bsam grub/ gnyis kas gong ma si tu'i zhabs la gtugs/ khyad par gcen gyi gsol ja ba nas bzung bka' blon gyi
bar las tshan rim par mdzad/ dpon chen rgyal bzang pas si tu btson du bzung ba'i skabs/ dmag gis bsdigs pa'i bskor g.yang mang du byas kyang sne'u gdong rtser 'khra phur
bzung zhing / dpon chen dbang brtson gyis khri bskor bcu gsum gyi dmag yar klungs su bteg pa dus kyi me lce'i 'phreng ba la phye ma leb mchongs pa'i ngang tshul bzhin bcom
pas/ stobs 'byor gyi dregs pas myos pa'i sa skya'i dpon chen kyang spa bkong bar mdzad pa sogs kyis sde srid phag mo gru pa'i bstan jus tshugs pa'i rtsa ba lta bur byung
bas/ si tus/ gzhon nus snying bgyis/ gzhan rnams yan lag gi tshul bgyis zhes dang / gzhan yang ya gi gtsang sa skya nas smad 'jang zhabs lho mon dang bcas pa mnga' 'og
tu 'du ba gzhon nu bzang po'i drin yin gsungs/ gcung bkras bsam pa'i sras gzhon nu rgyal mtshan/ kun dga' dpal bzang / nam mkha' rin cen/ dbang phyug rin cen dang bzhi
byung ba rnams kyis spyan snga rin po che dang gong ma si tu'i zhabs la gtugs/ rgyal srid skyong ba'i blon po'i bya ba rnams gong sa'i dgongs pa dang bstun par

mdzad do//kun dga' dpal bzang gi sras dpal 'byor bzang po/ bsod nams dpal ldan/ sangs rgyas skyabs/ dkon cog rin cen bzhi 'khrungs/ dpal 'byor bzang pos tshes bzhi gsar ma
ba'i zhabs la gtugs/ nyang smad bsam 'grub rtse'i rdzong dpon dang / phyis su dmag dpon la bskos pas dgra sha drod ma yal bar blangs pas srin po yang byin sha 'dar zhes dpa'
rtags byung / thams cad mkhyen pa dge 'dun grub dang mchod yon du 'brel bas/ rgyal ba gnyis pa btsong kha pa'i ring lugs la mos pa thob/ bsam rtse na kun mkhyen bu'i
phyag bris dang phyag rtags 'byar ba'i bka' 'gyur bzhugs pa phying bar stag rtser gdan drangs/ gcung gsum gyi sa skyong grags pa rgyal mtshan gyi zhabs la gtugs/ khyad par
nang so dkon cog rin cen gong ma'i lugs gnyis kyi mdzad pa mtha' dag spel ba'i nang blon mdzad/ bod kyi blon po rig pa can rgyud mar 'byung ba'i rten 'brel gyi ri bo'i
'dabs rol tu phying bar stag rtse'i btsan rdzongs lha'i grong khyer mi yul du 'phos pa lta bur yid du 'ong ba brtsigs/ de'i skabs sras nyag phra bar byung bas/ gdan sa chen
po dga' ldan rnam par rgyal ba'i gling nas chos rje zhwa lu pa legs pa rgyal mtshan gdan drangs/ gshed dmar gyi sgo nas rigs bskrun pa'i cho ga mdzad pas hor rdo rje tshe
brtan 'khrungs/ skabs shig lha mo 'od zer can ma'i las tshogs la brten nas/ rgya khab rtser brgyus dgra phyogs su bstan pas dmag dpung chen por mthong ba dang / rdzong
la chu med par dbyangs 'char gyi sgo nas lu ma bton pa sogs bka' drin che bas dga' ldan dos skyel du grags pa zhal ngo rim par mdzad/hor rdo rje tshe brtan dbang grags
pa 'byung gnas sku mched kyi zhabs la gtugs nas bka' khrims sgyur ba'i blon po mdzad/ phying bar stag rtse'i ri

glang po che lta bu'i ngos su ri bo bde chen gyi gtsug lag khang rten dang brten par bcas pa bzhengs/ thon mi sa mbho Ta'i gdung las gnas lnga rig pa'i paNDi ta chen po byams
pa gling pa bsod nams rnam par rgyal ba mi pham dga' ba'i bshes gnyen spyan drangs nas rab tu gnas pa mdzad/ 'phags pa'i yul gyi mkhas grub rnams kyi gsung gangs can gyi
ljongs 'dir 'gyur ba'i glegs bam rnams kyi steng du/ rgyal ba btsong kha pa chen po'i gsung 'bum po ti bcu drug bsnan pa'i pusta ka mkha' mda' mig gi grangs ldan bzhugs
shing / bstan 'gyur snga ma rnams la med pa'i skad gnyis smra ba'i dbang po zha lu lo chen gyis bsgyur ba'i mngon pa'i 'grel pa gnam lcags thog gzer yang yod do/ /mched
rnams kyi sras/ tshe dbang rnam rgyal dang rin cen rgyal mchog gnyis las gcen ni rig pa'i gnas bco brgyad dang sgyu rtsal drug cu rtsa bzhi la mkhas par byung zhing / hor
rin cen rgyal mchog ni srid zhi'i yon tan nor bu'i 'phreng ba mgrin pa'i do shal du spud cing / dpa' mdzangs rtul phod sogs lugs gnyis kyi bla na mtho ba'i gong ma chen
pos thugs shin tu 'jog pa'a'i blon po rnams kyi gtso bo lta bur gyur/ gong ma'i bka' shog hung rgya ma'i nang du/ dbus gtsang gi chings kyi skor la gnas tshul dri bar btang
'dug pa/ 'di tshor che chung ji 'dra zhig byed kyang khyod rang la 'dri ba las 'os med pas sgo gang zab kyi thag de kha nas chod gsung ba sogs rgyal po las blon po gtso
ba'i gtam phyag len du mdzad/ srong btsan gzhis kar zhwa dmar chos kyi grags pa spyan drangs/ yangs pa can gyi chos sder mchod gzhis sogs kyi mthun rkyen gong sar zhu
ba gnang / bde skyid gling du spyan snga bka' brgyud bris 'bur dang / bka' 'bum yongs rdzogs gser gyis 'dri ba gnang / jo mo la bsam yas rgyal po'i gnod pa byung bar/ gsol
kha bshol nas ar la gtad

pas chos skyong gi tshur btud de/ dngos grub ster bar gsungs pa bzhin nyi ma gcig la rdzong bcu gsum blangs/ dbus gtsang gi chings bdag mdzad pas/ gram pa shar/ stod lung rmad
sogs smyu gu mchu rin la bzhes/de'i sras bsod nams mgon po/ tshe dbang bkra shis/ rin cen tshe brtan rnams las/ gcen gong ma'i thugs la btags pas dmag dpon gyi las ka
bzung / skyid shod dpal 'byor lhun po thab skyong la gnang / 'bring po 'jigs pa med pa dpa' bo'i dbang phyug ste/ rgyal po rA ma Na ltar dgra thabs la mkhas pas yan lag
rnam bzhi'i khyu mchog yin la/ chung ba yang rnam dpyod zla ba gsar pa'i ngos su gtsug lag ri dwags kyi gzugs brnyan 'char ba zhig go/ mched rnams la bya bkra shis dar rgyas
kyi sras mo don yod sgrol ma jo mor bzhes par sras hor bsod nams dar rgyas dang / don grub rdo rje gnyis las/ gcen lugs gnyis kyi gtsug lag mtha' dag la mkhyen pa'i spyan
dang ldan zhing / khyad par bka' brgyud karma kaM tshang gi ring lugs pa don dang mthun pa'i mkhas pa'i dbang po dpal khang lo tsA ba'i drung du thun mong ba'i rig pa'i
gnas mtha' dag la phul du byung ba'i sbyangs pa mdzad/ thams cad mkhyen pa bsod nams rgya mtsho gdan drangs te dam pa'i chos kyi bgo skal stsal/ gcung 'khor ba'i phun
tshog mtha' dag chu shing gi snying po ltar gzigs te/ sdom gsum rim gyis mnos pa'i grub pa'i dbang phyug chen por gyur/hor bsod pa'i jo mor dga' ldan pa sa skyong bkra shis
rab brtan gyi lcam sring tshe dbang rgyal mo blangs par sras bsod nams stobs kyi rgyal po/ tshe dbang bsod nams bstan 'dzin/ karma ngag dbang grags pa gsum gyi che ba
phun sum tshogs pa'i gzi brjid kyis nam mkha'i nor bu la skyengs pa ster bar nus la/ g.yul ngor chas pa'i drag shul gyis thob rgya lha rtse'i rdzong mnga'

zhabs dang bcas pa chab 'og tu btsud/ dus gsum mkhyen pa mtsho skyes rdo rje'i ring lugs pa slob dpon bai ro tsa na'i thugs sprul gter ston shes rab 'od zer ti shrir bsten
nas/ sa 'dzin dpal gyi ri la theg mchog sgrub pa'i 'dus sde btab/ sher phyin sum brgya pa/ shel brag gi thang yig sems nyid ngal gso rnams par du bzhengs/ 'brug nas sprul
pa'i sku kun mkhyen ngag dbang nor bu sogs dam pa du ma la phu dud mdzad/ dkar phyogs rdzogs pa gnyis pa'i tshes la dpa' bo mkha' 'gro'i dga' ston spros bcas dang spros
med kyi zlos gar le'u brgyad pa'i cho ga bsgrigs bzhin btsugs/ gdan sa chen po ri bo dga' ldan gyi shar pa chos rje nam mkha' rgyal mtshan zhes rig pa'i gnas lnga la ma rmongs
pa'i mkhas pa de spyan drangs nas ri bo bde chen ser khyim pa lta bur song ba slar gtsang dgon mdzad/ 'bring pos rgyal ba'i bstan pa spyi dang / khyad par chos kyi
rgyal po btsong kha pa chen po'i bstan pa la rmad du byung ba'i bkur sti dang phud dud mdzad/ chung ba gtsug lag rtsis kyi gzhung lugs la mkhyen pa'i spyan yangs so// mched
rnams la jo mo 'od gsal lha'i gdung brgyud mi dbang byams pa rab brtan gyi sras mo don grub blangs par sras ngag gi dbang phyug mched gnyis dang lcam gsum 'khrungs/ dang
po ni/ lhums su zhugs pa'i skabs mtshan ma khyad par can mang du byung zhing / lugs gnyis la mkhyen pa'i spyan yangs/ 'chi med grub pa'i ring lugs pa chos rgyal khri srong
lde'u btsan gyi yon tan gyi sprul pa byang pa bdag chen ti shrir bsten/ khyad par gsang chen rdo rje theg pa la rtsal du thon pas rim gnyis kyi rnal 'byor zab mo la
thugs dam gyi mthil du mdzad/ yi dam dang chos srung gi gnang ba thob pas lha srin bran du 'khol nus pa'i mthu stobs dbang phyug gi snyan pa che zhing /

stag rtse la zhugs kyi gnod pa byung skabs/ sngags chas kyi na bza' skor rnams ma tshig cing / zhal dkar ma chag pa sogs byin rlabs dang thugs rje'i ngo mtshar bla lhag tu
che/ me'i gnod pa 'di yang / rig pa 'dzin pa'i dbang phyug 'di nyid za hor rgyal po gtsug lag 'dzin gyi skye ba'i mtha' ma yin pas las kyi rnam par smin pa'i mtha' brtul/
padma 'od kyi gzhal yas su thegs khar/ drung 'khor 'ga' zhig la slob dpon chen po'i rnam thar zhal thang gra tshar khrod nas gang zin pa zhig khyer shog gsung ba ltar phyag
tu phul bas/ slob dpon rgyal srid spangs nas brtul zhugs kyi spyod pa mdzad pa'i thad der byung ba nas/ da bu chung gis kyang sde srid 'di zin pa zhig mi 'ong bar 'dug
gsung ba sogs ma 'ongs pa mngon sum du mkhyen pa'i bka' stsal to/ / gcung ni thun mong ba'i gtsug lag rnams la blo gros kyi pad dkar rnam par spro zhing / mchod sbyin brgya
pa'i dpung tshogs rtsub 'gyur gyi tshul du sleb pa lta bur shugs drag dmag gis sbyor ba la snying stobs kyi go cha btsan po gyon pa zhig ste/ mched gnyis sras dang bcas
pa rim par byon no// //! ta'i si tu'i blon po drung chen grags pa bzang po ni/ chos rgyal khri srong lde'u btsan gyi dus mkhan slob rnam gnyis kyi slob ma grub pa'i dbang
phyug nyang ting 'dzin bzang po'i gdung las rim par brgyud de/ btsan thang shar phyogs su nyang grags pa bzang po 'khrungs/ gong ma ta'i si tu'i zhabs la gtugs te 'ol
kha stag rtse'i rdzong dpon mdzad/ de'i sras btsan thang sgom grags dang sgom she gnyis kyis yar klungs mgo nag gi sras mo bkra shis skyid mo jo mor blangs pa la sras drung
chen shes rab bkra shis/ kun grags pa/ kun dbang pa gsum las/ 'bring pos 'ol kha stag rtse'i rdzong dpon dang / chung bas rtses thang du slob gnyer mdzad/ shes rab bkra
shis gong ma'i zhabs

la gtugs/ sa skya pa bla ma kun dga' rgyal mtshan dang / tshal pa/ g.ya' bzang pa sogs kyis hor rgyal po la zhu log phul bas/ dgongs pa dag byed kyi rgyu mtshan 'bul bar sher
bkras pas lus srog la bltos pa med par hor rgyal po tho gan thi mur gyi drung du byon/ rgyu mtshan 'bul mkhas pas 'phral yun du phan pa'i 'ja' sa 'grub/ sde srid kyi zhabs
tog tu 'gyur ba byung bar dpags/ gzhis ka brag dkar khyod shes rab bkra shis mi brgyud dang bcas pas shes su chug gi bka' shog gnang /de'i sras drung rin cen dpal dang
/ dge slong gnyis las/ che ba la gong ma chos rgyal chen pos rdzong dpon gyi las ka gnang / rgyal ba btsong kha pa chen po'i sbyin bdag gi mthil len mdzad nas/ ri bo dga'
ldan gyi dgon pa 'debs pa'i mthun rkyen snga phyir bsgrubs/ de la 'phyong rgyas nas jo mo sangs rgyas ma blangs par sras rin cen lhun po/ lhun grub pa/ grags pa rgyal
mtshan/ dngos grub/ kun dga' 'dzom pa rnams las/ che ba gong ma chen pos rdzong dpon du bsko bzhag gnang / ri bo dga' ldan gyi rtsa ba'i sbyin bdag mdzad/ de 'og gong ma'i
gsol dpon gyi las ka bzung / de 'og rab tu byung ste gsung rab la sbyangs nas se ra theg chen gling gi gdan sa mdzad/ de 'og chos sangs rgyas rgyal mtshan gyi gsol dpon
dang / de 'og gong ma kun dga' legs pas rdzong dpon gyi las ka gnang / mched rnams la gzhis ka rin spungs nas sras mo lha mo chos skyong jo mor blangs pa la/ nang so dkon
cog pa dang sri chod rgyal po gnyis las/ che bas rab tu byung / chung ba la tshes gnyis rin po ches rdzong dpon gyi las ka gnang / gnas rnying kun dga' bde legs dang /
chos rje smon lam dpal ba sogs mkhas pa rnams la dam pa'i chos kyi gsan pa mang du mdzad/ de la rgya ma pa'i sras mo bu khrid khab tu bzhes pa la/ nang so

'jam dpal tshe ring / bdud 'dul rgyal po/ ma zhig pa/ bsod nams rgyal po/ lcam gnyis dang drug las/ 'jam dpal ba'i jo mor yar rgyab nas tshe ring dpal 'dzom blangs par/ sras
tshe brtan rdo rjes rdzong dpon gyi las ka bzung / chab srid bskyangs so//! gzhis ka snel pa ni/ chen po rin cen bzang pos gong ma si tu'i zhabs la gtugs/ sa skyar dmag
la 'byon skabs/ si tus phag gru'i khri dmag rnams kyis chen po la phyag 'tshal dgos pa sogs gsungs nas dpon tshab tu bskos/ dus der dpon chen bzung ba sogs jus kyi 'gro
khyab che ba byung / sa skya pa dang hor rgyal po mchod yon du 'brel ba'i dus kyi nor sna khyad 'phags rnams dbus su drangs/ dpon chen rnams kyis gtsos pa'i gzhan sde rnams
la khrims ra nyi ma bcu gsum bsgyur cing bya khra ma'i steng du mi lnga brgya tsam khrims la sbyar ba'i drag shul gyis 'bod grogs kyang 'dar/ skam po grong du sger gzhis
kyi mkhar las mdzad/ bya sar sger gru btsugs/ yon bdag blo bde'i sras mo bde skyid/ khams mo/ dpon mo dpal ldan 'bum gsum jo mor blangs pa las/ dang po la rgyal ba rin
cen/ drung nam mkha' bzang po/ gnyis pa la dpon shag pa/ gsum pa la dpal ldan chos skyong dang / bsod nams bzang po 'khrungs/dpal ldan chos skyong gis nyang smad bsam 'grub
rtse'i rdzong dpon thog cig mdzad/ drung chen dpon grags pas gong ma'i zhabs la gtugs/ spyan snga grags pa byang chub dang / rdzong byi rgyal mtshan bzang po dpon blon
bka' bgros thog sne'u'i rdzong dpon du bskos/ gong dkar nas sgom log chos rgyal gcung po rtses thang dge bsnyen dang / pa sde mkhan pos gtsos pa'i dmag gi sbyor ba bshams
pa mtsho sna gdong du slebs skabs/ dpon grags pa rang gis

dmag dpon mdzad nas 'khrugs pas rgyal te/ pa sde mkhan pos gtsos pa'i mi drug cu tsam lnga pa'i lam du btang / de rjes stong pa 'jam dpal gyi thog tu dpung bteg gnya' gnan
du gzhis ka smon mkhar brtsigs/ lha ldan sprul pa'i gtsug lag khang gi gyo thog rdo gcal gsar rjes khyams ra dang / bar bskor gyi thog 'bubs/ ldeb bris/ gong ma si tu'i dgongs
rdzogs su/ chos rdzong / bkra shis sgang / brag nag dbus gling sogs skyid shod stod smad kyi sngags grwa rnams su dkyil 'khor sgrub mchod btsugs/ byams pa chos 'khor
gyi drung du dge 'dun bzhi sdes byams pas dam bcas pa'i gzungs smon lam dang bcas pa'i rgyun/ dung mtshor sngar dung mtsho ras pas ngan slong la skyo tshul btsugs pa bar
skabs su chad pa gser bre'i nas khal lnga bcu lnga bcus lo ltar du gsos/ chen po rin bzang pa yab yum/ rgyal ba rin chen sku mched kyi sgrib sbyong la/ jo bo rnam gnyis
drung du sman bla 'don pa'i rgyun/ gsang ne'u thog sogs dge 'dun gyi sde rnams su mthun rkyen sbyor ba sogs rnam dkar gyi las gcig tu de che/drung chen nam mkha' bzang po
gong ma'i lung gis sne'u'i rdzong dpon du byon/ rgyal ba btsong kha pa yab sras la rtsa ba'i bla mar mdzad/ khyad par dpal ldan 'bras spungs kyi chos sde chen po 'debs
pa'i mthun rkyen phul du byung ba dang / rta chen gyi zla ba'i cho 'phrul gyi dus khyad par can la 'gro ba'i bsod nams ma smad par bskrun pa'i thabs dam pa lha sa smon lam
chen mo 'dzugs pa'i mthil len mdzad/ 'di nyid kyis lcam rin cen sgrol ma jo mor blangs bar/ drung chen nam mkha' dpal 'byor 'khrungs/ gong ma grags pa rgyal mtshan gyis
rdzong dpon gyi las ka gnang / gser gyi bka' 'gyur bzheng ba dang / 'phrul snang gtsug lag khang rten dang brten par bcas pa'i zhabs tog

dpal ldan 'bras spungs kyi chos sde chen po'i mjug chags rnams mdzad/ dpon grags pas tshal pa dpon mo jo mor blangs pa'i sras/ drung chen grags pa dpal bzang gis gong ma grags
'byung ba'i zhabs la gtugs/ stag sna'i dmag res byes gnyer dang / khrims las/ gsol dpon sogs las tshan rim par mdzad/ rgyal mkhar rtse'i sras mo skal bzang ma jo mor
blangs kyang / bar skabs su re dogs ci rigs la brten rab tu byung / slar hor chas su bsgyur nas gong sas du dben shri'i las ka gnang / byang sbra thag 'then tshad kyi dpon
du bskos/ rin spungs pa la mdzo rir jus nyes chen po btang bas dpa' grags che/ de'i sras drung chen dpal 'byor rgyal po/ dbang grags 'byung ba sku mched kyis rdzong dpon
gyi las ka gnang/ bstan pa spyi dang khyad par rgyal ba btsong kha pa'i bstan pa la phul du byung ba'i bsti stang mdzad/ mnga' thang yang shin tu mtho bas/ 'bri grung rdo
tham man/ kha rag rdo bug pa can yan/ yar klungs khra 'brug tshun zhes lam yig mdzad skad/ 'di nyid kyi sras/ ngag dbang bsod nams rgyal po/ ngag dbang bsod nams lhun
po/ ngag dbang bsod nams rnam rgyal gsum las/ dang po chung ngu la grongs/ phyi ma gnyis kyi dus rin spung don yod rdo rjes dpung gi sbyor bas mnga' thang rnams shor ro//
//rgyal mkhar rtse pa ni/ sngon 'dod khams stod du dgra rgod ldang btsan bya ba/ stag lpags brgya'i thul pa gyon pa/ dred la sbar 'dzin byed pa/ khrom ge sar rgyal po'i
mag pa byas pa'i bu tsha brgyud/ yon bdag 'bum nyeg bya ba'i sras slob dpon nam mkha' byang chub bya ba gsang sngags rdo rje theg pa'i sgo nas grub pa brnyes pa zhig gi sras
slob dpon nam mkha' lhun grub/ de'i sras slon dpon nam mkha' bzang po/ de la sras brtson 'grus rdo rje/

grags pa brtson 'grus/ gzhon nu 'phags gsum las/ che bas snar thang du rab tu byung / chung bas ti ri grags 'od pa'i yig dpon mdzad/ bar pa la sras rgyal mtshan yig ris mang
du mkhyen/ 'di nyid kyis brtsams pa'i bka' pota yang snang / 'di chos rje karma pa dang thugs 'brel che bas/ mtshur phu'i byang chub chen po bzheng bar byon skabs/ bzo
rgyus ldangs na kho bos mdun gyi nags ri 'di tsam blor shong zhus pas/ sprul sku nags ri par grags/ 'dis ma gcig lha sman jo mor blangs par sras dpal ldan bzang po/ dpal
ldan rin cen/ ma zangs dar po gsum 'khrungs/ nyang stod 'dul chung chu nub kyi nang tshan/ lhan yul sngon mo lung rings su byon pa'i lam khar lcags pa'i gdung brgyud 'phags
pa rgyal la dang mjal te ming zhus pas/ gcen gnyis la 'phags pa dpal bzang dang / 'phags pa rin cen du btags/'phags pa dpal bzang gis dpal ldan sa skya pa'i las tshan
bzung / gtam yig rtsis gsum/ mda' kha dpa' rtsal dang ldan pa'i shar dung lho dung 'dul ba'i rgan por sa skya nas bskon cha dang bcwa tshe gnang / de nas bzhi thog nye gnas
kyi go sa bzung / pa shi da ra kha che shar phyogs gong ma'i drung du brdzangs pas/ 'dri mtshams gangs dkar po tshun shes su bcug pa'i 'ja' sa gnang / gong ma si tu'i
drung du byon par/ slob dpon nam rgyal/ sher bzang / pa shi dkon cog rnams kyis rin spungs su bsgar nas/ grwa tshong 'dus su bskyal te ngam gcur byas pa las grol te yar byon
skabs/ hor rgyal pos nang chen gyi 'ja' sa gnang / rtse chen dang phag ri rnam rgyal gyi rdzong brtsigs/ rgyal rtse/ sna bo rdzong gnyis nyi ma gcig la 'gram btings/
khyung rtse sogs rdzong mang du brtsigs/ rtse chen gtsug lag khang btab/bdag chen 'phags pa dpal la sras mang du yod kyang / jo mo ma

gcig dpal ma la nang chen kun dga' 'phags 'khrungs/ de la sras dpon mo mgon po sogs sras lcam sring mang du 'khrungs pa las/ bdag chen rab brtan kun bzang 'phags 'di nyid pho
brang sne'u gdong rtser gong ma grags pa rgyal mtshan pa'i drung du byon/ gong mas sne'u gdong dga' ldan rtse'i rten gsum rnams kyi nang nas dpon rab brtan dang ji ltar
'dod pa zhig khyer gsungs pas/ thub dbang rdo rje gdan chung ma zhig zhus pas/ thugs nyams che ba'i grags pa byung / deng sang yang rgyal rtse'i li ma lha khang du bzhugs
yod 'dug cing / gtsang du byon nas grogs po brgya rtsar rin spungs nam mkha' rgyal po'i dpung rnams spub ste mtshan jus legs pa byung / mkhas grub rin po che dang mchod
yon du 'brel nas/ dpal 'khor bde chen gyi gtsug lag khang sde dang bcas pa btab/ sngags grwa pa rnams kyis dkyil 'khor mang po'i zhal 'byed dang / mdo grwa pa rnams kyis
dbyar chos thog bka' pota rnams la rab 'byams grwa bskor gyi rgyun srol btsugs/ sku 'bum bkra shis sgo mang dang gos sku chen mo/ bka' 'gyur rgyun 'jags su bzheng ba sogs
dbus gtsang gi sde dpon zhig la rnam dkar gyi mdzad pa 'di nyid che bar mngon/ 'di'i sras rab brtan bkra shis 'phags/ de'i sras don grub 'phags nas bzung ste bdag po phun
sum pa yan chad du mnga' thang rgyun gnas shing / bar skabs su dus mi bde ba 'ga' zhig byung yang / gong ma sde srid nas rgyab gnyer mdzad pas skyon du ma gyur to// //!
sde pa 'ol kha ba ni/ drung chen bkra shis rgyal mtshan la sde srid gong ma grags pa rgyal mtshan gyis rdzong dpon gyi las ka gnang / chos rje bzang skyong pas nyi ma
gling gi dgon pa 'debs pa'i sbyin bdag gi mthil mdzad/ rin po che'i khu bas bris pa'i bde bar gshegs pa'i bka'i glegs bu kha bas bskor

ba'i ljongs su 'gyur ro cog bzheng ba sogs sku tshe'i stod la rgyal srid chos bzhin du bskyangs shing / rjes su rigs kyi sras nar son pa dang / chos rje rgyal tshab pa'i drung
du bstan pa'i rtsa ba so sor thar pa'i sdom pa mnos/ 'ol kha dge sbyong chen por skye bo rnams gleng / de rjes nor bzang pa dang / rgya mtsho ba mched kyis srid bskyangs
shing sde pa rgya mtsho ba la gong ma chen pos dmag dpon gyi las ka gnang bas/ gzhan sde 'joms pa la snying stobs kyi rtsal dang ldan skad/de nas mkhan chen pas mchod
khang dang / rje btsun mi pham mgon po'i sku'i snang brnyan bzheng ba sogs gong ma'i rgyun bzang po bzung / de rjes don yod rnam rgyal rdo rjes/ mkhas shing grub pa'i dbang
phyug rje btsun nor bzang rgya mtsho zhes dang po'i sangs rgyas dpal dus kyi 'khor lo'i gzhung lugs sngon chad gangs can pa rnams kyis ma rtogs pa dang log par rtogs
pa'i the tshom gyi dra ba mtha' dag drung nas 'byin pa'i shing rte chen po pa dang / thams cad mkhyen pa dge 'dun rgya mtsho rnams la gus mchod lhur len zhing / khyad par
gsang ba mkha' 'gro'i sbas pa'i bsti gnas chos 'khor rgyal gyi 'dus sde rten dang brten par bcas pa la 'tsho ba'i yo byad bzang po gong 'phel du sbyar ba sogs dge ba'i las
kyi shugs zad pa med pa'i ral gris mu mtha' med pa'i 'khor ba nags klung stug po'i mtha' dbral te/ sras phun tshogs rab brtan gshegs par brten/ zhal ngo'i brgyud ring
bar ma byung yang / phyis su 'od gsal lha las babs pa'i sa skyong ba dang khyon gcig par gyur to// //! yar rgyab pa ni/ chos kyi rgyal po srong btsan sgam po'i blon po thon
mi sambho Ta zhes bya ba 'jam dbyangs kyi rnam par sprul pa/ sngar bod du yi ge'i srol med pa la/ rgya yig lnga bcu tham pa bod yig sum cur gtan la 'bebs pa'i

shing rta chen po de nyid kyi gdung brgyud yin la/ kha cig bho Ta zhes smra ba ni mi rigs par saM bha drar 'dod pa mchis na'ang sambho Ta zhes gangs ris bskor ba'i ljongs 'dir
legs par sbyar ba lha'i skad smra ba la 'gran pa'i zla thams cad dang bral ba zhu chen gyi lo tsA ba chen po zha lu ba chos skyong bzang pos mdzad pa'i brda sprod pa'i
bstan bcos za ma tog tu/ gangs can khrod pa'i bla ma mchog / sambho Ta zhes rab grags pa'i// zhes gsungs pas so/ / chos blon chen po 'di nyid kyi sras ma hA sa twa/ de'i
sras ye nag de'i sras nyi ma klong gsal/ de'i sras ber nag can/ de'i sras mon mo/ de'i sras gtso bo lha sras/ 'di rnams dgung lo brgya lhag tsam bzhugs pa sha stag byung
/ de'i sras bsod nams rgyal po/ de'i sras rgyal po dga'/ de'i sras rta mgrin rgyal mtshan/ de'i sras rdo rje bkra shis/ 'dis dpal ldan sa skyar ti shri kun blo'i zhabs
la gtugs/ de nyid kyi hor rgyal po'i drung du brdzangs pas/ du dben shri'i bya las chen po gnang /de'i sras dpon bzhi 'dzom/ gong ma grags pa rgyal mtshan gyis gzhis ka gong
dkar gyi rdzong dpon la bskos/ de'i sras rgyal ba shes rab/ de'i sras dpon chen gral lnga/ 'di nyid kyis sku tshe'i stod la gong ma grags pa 'byung gnas kyis yar rgyab
dpon chen dang gong dkar rdzong dpon gyi las ka gnang / 'on kyang sprul pa'i gang zag khyad par du 'phags pa yin pas/ sku tshe'i smad la rab tu byung ste gsang ba sngags
kyi chos sde gong dkar rdo rje gdan du grags pa'i ngo mtshar can de btab/ 'di nyid kyi dbon sras nas bzung ste/ sde pa rnam rgyal ba sku mched kyi bar du mnga' thang yar
rgyas su gnas so// //! bya pa khri dpon ni/ yul yar klungs kyi smad/ ma yul ljongs kyi 'dabs su bya'i rgyal po gshog bzang dang 'dab bzang gi rigs las mched pa

mang du byung bas bya pa zhes grags la/ yar klungs mthil du rnam smin bskyed pa yi/ / glo bur rgyal po bya mig mas kyis 'gebs/ / zhes pa'i lung bstan du gleng / yul der bya
chos kyi ka ba dang / gcung thod pa g.yu'i smin ma can mched gnyis las/ chung ba'i sras mkhan po yon tan mchog dang / bya sha ka gnyis 'khrungs pas/ gcen gyis 'bring sde
la rab tu byung / e nas klogs/ byar nas shar mda'/ dwags po nas grom mda'/ gnyal nas srin mo mig rnams bzung / bya sha ka la sras rdo rje legs pa dang rdo rje dbang phyug
gnyis byung ba gnyal phyogs su byon/ rgya mtsho grong mkhar btab/ gcung gi sras bla ma bya nag chen po rin cen 'od 'khrungs/ kha che paN chen dang mjal nas spyod rgyud
dkyil 'khor bcu gnyis zhus/ gzhan yang rgyal ba thog rdugs pa/ skyo 'od 'byung / 'jad rta mig pa sogs bla ma mang du bsten nas thos bsam sgom pa lhur bzhes mdzad/ khyad par
spu gri skor gsum sogs yi dam chos skyong la rtsal du thon pas yang rtse'i gtsug lag khang las kyang gnyan pa'i grags che/ 'di nyid kyis gtsug lag khang brtsigs dus stag
spre'u/ sho mong gsum bong tshod shing tu che ba'i cho 'phrul byung bas/ stag dang sho mong gnyis bsad pa'i sob kyang rtse'i mgon khang spyan gzigs khrod du yod skad/
spre'u de gsod thub na dbus gtsang spyi dang khyad par lho rgyud kyi mi bde ba'i rtsa ba zhi ba zhig 'ong rgyu yin kyang / 'gro ba'i las kyi mthus spre'u shor bas phyis su
sku rab tu byung / bla ma 'di la byar smad du tshal sgom chos la dga'/ lo rong rab dga' ba chen po/ dwags por ba tsho ras pa/ gtsang du 'u yug pa chen po ste chos kyi bu
bzhi/ gnyal du chos grwa grong mkhar/ er se po/ dwags su nags mo shod/ byar na rgya mtsho blug gang ste sde bzhi byung la/ rigs kyi sras bya jo sras/ de'i sras mnga' bdag
de la sras dge slong ba/ bya rin cen/ chos rgyal dpal

bzang gsum las/ dang po'i sras rin cen dpal/ dbang phyug rin cen/ rin cen bzang po/ dwags po ba bzhi byung / dwags gnyal lo ro rnams su gzhis ka mang du brtsigs/ bya rin cen
gyis e gnyal byar dwags lo ro rnams kyi sgo sdud mdzad nas hor dmag bzlog pas kun gyis dpon du bkur/'di'i sras kun dga' rin cen gyis sa skya'i dpon chen kun dga' bzang
po la gtugs/ bya chos rgyal dpal bzang pos 'gro mgon 'phags pa'i drung du byon/ shar pa kun bsod la slob dpon bcol nas rgyud gsum man ngag dang bcas pa sbyangs pa mdzad/
a mi bya nag gi dus la yang rtser mgon khang sogs yod pa'i steng du/ slar gtsug lag khang du grags pa'i mkhar las rgya bskyed/ rgya hor gyi nor sna mang po bsdus nas mdzod
nag tu rgyas btab/ rgyal ba'i bka' 'gyur gser las grub pa bzhengs/ chos srid kyis mtho ba'i 'go tshugs/ 'di'i sras kun dga' rgyal mtshan/ mkhan chen spyil pu ba/ mnga'
bdag chos seng 'od/ bya thub pa dpal rnams las/ dang pos dpon chen 'od zer seng ge la 'dam du rdzongs zhu bar byon/ rte'u ra'i gya gnyer kyang 'di'i ring la byung / mnga'
bdag chos seng 'od 'bri gung gi sku tsha yin par brten/ 'bri gung nas byar dwags kyi dpon du bskos/de'i sras mkhan chen tshul khrims bzang pos zangs mo che'i mkhan po mdzad/
slar yang rtser khri dpon gyi go sar byon/ de'i sras dkon cog bzang po/ de'i sras bkra shis dpal bzang gis rtses thang du slob gnyer mdzad/ bshad ston bzang po btang
/ gong ma sde srid grags pa rgyal mtshan gyis bya pa'i khri dpon la bskos/ de'i sras rgyal ba bkra shis/ shAkya dpal mgon/ thub pa rgyal mtshan rnams las/ dang pos sne'u
gdong rtser byon/ gong ma sde srid kyi drung 'khor mdzad/ bya pa khri dpon gyi go sar bskos/ sras bya bkra

shis dar rgyas/ padma rta mchog rgyal po/ bya tshe dbang rgyal po/ skal bzang chos kyi rgya mtsho/ bya nor bu rgya mtsho rnams 'khrungs/ gcung shAkya dpal mgon mkhan chen yon
tan dbang phyug la rab tu byung ste thos bsam sgom pa lhur blangs nas/ zangs mo cher mkhan thog tu bzhugs/skal bzang chos kyi rgya mtsho ni mdzad pa 'khrul med sogs bstan
bcos mang du mdzad cing / gsung rab la mkhas par grags/ bya bkra shis dar rgyas rtses thang nas dpon sa rdo rje rin cen dbang gi rgyal pos lho rgyud lung gi khri dpon
du bskos/ slar yang sne'u gdong rtse nas gong ma ngag gi dbang phyug gis bsko ja bzang po gya nom pa gnang / bya pa khri dpon gyi zhal ngo gcig la 'di nyid grags che zhing
/ chos rje karma pa rje drung chos grags rgya mtsho la mchog tu gus/ gser gyi bka' 'gyur gyis thog drangs sku gsung thugs kyi rten bzheng ba sogs rnam dkar gyi dge las
mang du mdzad/ 'di nyid kyis rdo rje gos dkar mo jo mor blangs pa'i sras/ bya nor bu bkra shis dang / grags pa rgyal mtshan mched gnyis 'khrungs shing / de yang rdo rje
gling pa'i lung bstan du/ gnyal lung pa rgyal po gcig gis 'bangs su sdud/ spyan ras gzigs kyi sprul pa'i sku zhig rgyal por 'byon zhes pa'i lung bstan du 'ga' zhig gleng
bar mched gnyis kyi nang nas 'brug pa sprul pa'i sku 'jam dbyangs chos grags pas sku tshe'i stod la yab yum gyi bka' nan bzhin rgyal srid bskyangs pa'i sras bstan 'dzin nor
bu dang / mtsho skyes rdo rje/ de'i sras gong ma chen po mi pham tshe'i dbang po dang / dmag dpon stag rdo rje/ de gnyis kyi sras karma tshe dbang grags pa dang / gangs
dkar rnam rgyal byung ngo // //! dga' ldan pa dmag dpon bsod nams rgyal po ni/ skyid shod yar phyogs gling zhes par/ mi chung don rgyal du grags pa des chos rgyal srong
btsan sgam po

blon po mgar gyi rigs las/ tre hos dga' bde bzang po zhes tshal pa khri dpon gyi go sar yod par de la gtugs/ dus 'gyur gyi dbang gis sde srid phag mo gru pa'i rdzong dpon gzhis
ka snel pa'i phyag g.yog mdzad/ nyang bran dga' ldan gyi mi dpon du bskos pas dga' ldan pa'i ming thogs/ de la sras bsod nams rgyal po/ dbang dar/ rnam sras gsum gyi
che ba snel pa dpal 'byor rgyal po'i thugs la btags pas/ dbyi nag bsod rgyal du grags shing / byang phyi chos lung dang yang dgon nang sor gtogs pa phud rjes/ klan ka gnyis
kas gtsos/ lo sbrel sna gdong phyin gyi 'ja' sa gnang / 'bring pos snams bon grong gi bdag po mdzad/ chung ba 'brong ri sngon rdzong du yod thog rin spungs pa'i dpung
gis bskor ba'i rgyogs nad la brten rdzong gtad nas tshal du mkhar las mdzad nas bzhugs/ dbyi nag bsod rgyal ba mched kyi sras nang so nam mkha' rgyal pos bar skabs chu shol
lhun po rtse bzung / 'on kyang snel pa nang zlos dus rin spungs pa'i dpung snye thang du 'byor thog chu shol gtad/nam mkha' rgyal po'i sras tshe brtan rgyal po dang /
bsod nams gnyis las/ che ba rab tu byung / chung ba la snel pa sku mched kyi dgongs par mi bde ba mang du byung bar brten/ rin spungs don yod rdo rjes dpung skyid shod du
bcug skabs/ rin sprungs par ngo gtad pa'i dmag gi sne bsu mdzad pas sne'u dang po ta la sogs rin spungs pa'i phyag tu 'byor ba'i lag rtags su rnying khung gi steng snye
mda' chu so kha yan gyi 'ja' sa gnang / de nas mi ring bar sde srid gong ma chen po'i dpung gzhung po rar phebs skabs/ yar rgyab rin cen bkra shis kyis 'tshams sbyar nas/
dga' shag gnyis kyis gong ma'i zhabs phyir 'brangs/ shag pa la skyor mo klung dang skyid shod g.yas ru'i ru dpon/

dga' ldan par bde chen du gtogs pa'i chu lho byang rnams dang / yar rgyab par sne'u'i rdzong dpon gyi las ka gnang / gong ma'i zhabs tog tu 'gyur bas bod yul gyi rdo rje gdan
'phrul snang gis gtsos skyid shod lung pa'i khrims bdag tu lung bud/ gtan khra shel tham gyis chod/'di nyid kyi sras ra nu lha bsrung gis gong ma chen po chu shol du bzhugs
skabs/ rin spungs pa'i dmag gis khang bcar bar ra nu lha bsrung gis gtsos pas kha spub che bar btang bas/ gong sa nas dmag dpon bsod nams rgyal po'i ming gnang / byi
ri stag rtse'i mi brgyud rdzogs rjes dga' ldan pa dang khyon sgril bar sras lcam sring drug 'khrungs pas gnyis chung ngu la grongs/ lcam tshe dbang rgyal mo 'phyong rgyas
hor bsod pa'i jo mo dang / lcam dung dkar sde srid kyi bdag mor bzhes/ de 'og nang so don grub rgyal pos gong sa nas rdzong dpon gyi las ka zhus/ mi ring bar sde srid
zhal ngo nang du sel zhugs skabs dga' ldan pa'i dbang gis skyor mo klung rdzong dmar 'bebs su btang / stod lung dang 'phan yul gyi rdzong mnga' zhabs phal cher blangs/ gong
sa nas chu shol mkhan chen por bka' bkyon gnang ba'i dpung gi rkangs mdzad nas chu shol 'bebs pa dang / gong dkar nas zhabs drung ngag dbang grags pa rtse'i khrir phebs
pa'i zhabs 'degs mdzad/gcung sde pa bkra shis rab brtan pas/ gong sar yar rgyab nas zhabs 'dren zhus skabs skyid shod kyi dpung rnams lho khar bton pa sogs sde srid kyi
zhabs tog tu 'gyur bar brten/ gzhis ka brag dkar gyi rdzong dpon gnang / skyid smad rnam rgyal sgang gi sgrub mchod gling mkhar du/ sne gdong yar rgyab sogs lho rgyud kyi
dpung rnams 'byor pa'i steng du/ sde pa bkra shis pa nyid kyis 'go mdzad nas mchongs pa dang / stod lung mtsho sna gdong du yar gong chu snyug

gnyal byar lor gsum/ lho brag dwags kong du rgyal bzang gi dpung zhib sgril byung ba bzlog thub pa sogs dgra thog tu mngon par lci ba'i dpa' grags kyis srin po'i rgyal po lang
ka mgrin bcu la skyengs pa ster nus/ dga' ldan dngul gdung rin po cher sgo rgyan/ 'phrul snang gtsug lag khang gi gser thog bzo ba/ rin cen sgang du rig pa'i dbang phyug
chos kyi grags pa'i ring lugs kyi bshad grwa 'dzugs pa sogs rnam dkar gyi mdzad pa'i zla snang gis legs byas puNDa ri ka'i tshal ches cher rgyas par mdzad cing / rigs
rus yon tan du mas mngon par mtho ba'i lha'i btsun pa bsod nams dpal bzang dang / mkhas pa'i dbang po shar pa chos rje nam mkha' rgyal mtshan sogs ti shrir bsten nas bkur
sti bla lhag tu mdzad/ thun mong dang thun mong ma yin pa'i rig pa'i gnas mtha' dag la rnam dpyod kyi rtsa la rmad du byung ba'i yon tan dundu bhi'i sgra dbyangs skabs
gsum bdag po'i gnas su bsgrags so//'di nyid kyi sras sde pa g.yul rgyal nor bu lugs gnyis kyis mngon par mtho zhing sras bsod nams rnam rgyal/ yid bzhin nor bu chos rje gsum
las/ gcen gnyis kyis rtse nas gong ma'i lcam jo mor bsus pa'i sras mgon po rab brtan/ rdo rje rnam rgyal/ chos rje mtsho skyes rdo rje rnams byung ngo // smras pa/sde
bzhi'i dpal 'byor yongs 'du rlangs kyi ljon//gnam bskos rgyal srid yal 'dab stug po las//bsod nam dpung gis spyod pa'i mi bdag 'bras//mnga' 'bangs dga' ba'i 'dod rgu char
du phab//rigs rus bzang po'i nor 'dzin dbus//

stobs 'byor gser gyi 'dzin mas bskor//ya rabs rnam thar lhun po'i rtser//rgyal phran nye dbang tshogs kyi 'dus//chos srid blang dor gnas kun la//ma 'dres gzigs pa'i spyan stong
ldan//sde srid mchod sbyin brgya pa gang //srid 'dir mtho ba'i khri la 'gying //de ltar gong ma ta'i si tu nas bzung ste/ bod gnyan zhan gyi go rim sil bur ma gyur gyi
bar/ srid kyis mngon par mtho ba phal cher ni sde srid gong ma'i thugs la btags shing / lung dang las ka gnang ba shas che na'ang / sa skyong lha rgya ri ba ni/ gong sa
nas lung dang 'ja' sa ched du ma blangs par/ nyi 'og gi rgyal por gyur pa zhig ste/ de yang bod chos rgyal gyi gdung brgyud dri ma med pa gnam lde 'od srungs kyi sras mnga'
bdag dpal 'khor btsan gyi brgyud tsha ba khri bkra shis brtsegs pa'i sras gsum gyi 'od lde las rim par byung ba/ 'od skyid 'bar gyi sras gtsang tsha spun drug las brgyud
de/ gdan sa thel gyi mdar bcad po tsha ba rong pa zhes mi dpon zhig dpal phag mo gru pa rdo rje rgyal po'i dus byung zhing / de nas rim par brgyud nang so mda' smad
pas/ e stod chu tshan kha zhabs su ri la rtswa rgya bo skyes pa zhig na gzhis ka brtsigs pas rgya ri zhes ming du chags/de nas lha chos kyi bshes gnyen sogs zhal ngo rim
par byung ba las/ lha dgra las rnam rgyal gyis ri rdzong du bzhugs/ thams can mkhyen pa dge

'dun rgya mtsho dang mchod yon du 'brel/ rgya ri lcog mkhar du lo gar gtor chen gyi phyag srol btsugs/ lha dgra las pas e chen ri sgo phyogs su phebs pas/ yul du bkra shis
pa'i dge mtshan mang du byung bas/ yul mi rnams kyis nas phud khal re phul/ bla'i dpon du gyur te/ ri sge bkra shis chos rdzong du pho brang gi lte ba mdzad/ de nas lha 'jig
rten dbang phyug khri thog tu phebs rjes/ lha byams pa rab brtan dang / lha yul 'khor dbang phyug sku mched gnyis byung / 'di'i dus su sprul sku bde chen gling pas/ e
yi nang du khrag mtsho lan gsum khol/ / rgyal po byams pa'i ming can bya ba 'byung / / rgyal po de yi bstan pa rgyas pa la zhes sogs kyi don dang mthun par mnga' thang gong
du 'phel/ khyad par lha yul 'khor bas lang ka'i grong khyer sa la 'phos pa lta bu'i btsan rdzong 'ol kha stag rtse mnga' 'bangs dang bcas pa rang dbang du mdzad/de nas
lha bsod nams rab brtan sku mched gsum las/ bsod nams rab brtan khri thog tu phebs/ chad dkar rdzong gi nye 'dabs su dge 'dun gyi sde 'dzugs pa sogs rgyal srid chos bzhin
du bskyangs/ de rjes/ lha dga' ldan dpal 'bar gyis khrir phebs nas rgyal ba'i bstan pa spyi dang / khyad par chos kyi rgyal po btsong kha pa chen po'i bstan pa la sri
zhu bla lhag tu mdzad/ rog pa rtsar mi bsrun pa'i skye bo rang nyams gyi blo'i spyod yul can rnams ming gi lhag mar bcom pas mgo lag khrag gi ral pas sbags pa blangs pa sogs
'jigs pa med pa'i snying stobs kyis rnam par rgyal ba'i dbu rmog btsan po gyon/ de rjes khri thog tu blo bzang mthu stobs chos rgyal byon nas snying rje chen po'i gzhan
dbang gis sde 'khrug snyol ba gtso bor mdzad/ 'on kyang las ngan gyi rba klong drag pos bdas pa'i skye bo 'phar 'gro'i rigs can na kra'i mgrin par

'jug 'dod kyis tshur rgol gyi sde gzar 'ga' zhig byung ba rnams bka' khrims sgyur ba'i byed po bsod nams rab brtan sogs kyis zhi drag gi sbyor ba du mas bzlog par byas/ khri
chen 'di nyid ni rnam dkar dge ba'i las la mchog tu brtson zhing / khyad par gsang sngags zab mo'i rnal 'byor lhur mdzad do/ / de rjes lha ngag gi dbang phyug dga' ldan
rab tu brtan pa mi 'gyur rnam par rgyal ba khri thog tu byon te/ phun sum tshogs pa'i mnga' thang 'gog pa med pa'i snang ba rab tu rgyas so/ / smras pa/mchod sbyin brgya
yis 'chi med dbang po'i sar//skabs gsum rigs kyi bdag por dbang sgyur na//nor 'dzin chos bzhin skyong ba'i legs byas kyis//stong gsum kun kyang rang gir byas kyis dogs//e
ma khyod kyi sde bzhi'i nor//bsod nams gser gyi 'khor lo yis//drangs pa'i 'dzad med gan mdzod 'di//re ba skong ba'i dpag bsam dbang //de yang gnam bskos kyi rgyal po 'jam
dbyangs gong ma se chen gan gyi lung gis kha ba'i rdul mang yongs su brtsegs pa'i bod dang bod chen po'i rgyal khams mtha' dag dpal ldan sa skya pa la phul te/ gnam la
nyi zla zung gcig sa la mchod yon rnam gnyis zhes grags shing / de nas zla ba'i 'phreng ba bcu

phrag bdun gyi phyogs su nye ba na/ gang gis kyang gzhom gzhig nus pa'i go skabs phra mo tsam yang ring du spangs pa'i bsod nams kyi dpung pa can/ sa'i tshangs pa ta'i si tu
byang chub rgyal mtshan gyis gzhan dring mi 'jog pa'i dpa' mdzangs rtul phod pa'i rnam dpyod kyi bod yangs pa'i sa kun la dbang sgyur ba nas bzung / dus yun ring po'i bar
du dpal phag mo gru pa'i sde srid kyi bka' khrims gdugs dkar po gcig gis 'og tu khyab tshul sngon du brjod ma thag pa de lta na'ang / zhabs drung gong ma chen po zhing
khams gzhan du 'pho ba'i tshul bstan pa'i mjug tu/ phag gru'i mtshan don mi rgyug pa dang / glo bur gyi rgyal po zhig 'byung ba sogs dus 'grig pas/ 'phreng mgo gter ston
shes rab 'od zer gyi thugs rje chen po padma'i dbang phyug gi lung bstan du/ sgra snyan 'dra ba'i gnas sgo ru: 'jig rten dbang phyug sprul pa nyid: ar tha'i ming mdzin byung
gyur na: lho byang glo bur rgyal po byed: sgrub pa snying po'i bstan pa 'dzugs: mi lo lnga bcur bde la 'god: skye ba'i rten 'brel ma 'grig na: yul de rang 'pho gud pa
dang : mtha' ma rlung gis 'khyer du nye: zhes sde pa 'phreng mgo ba'i mi ngo zhig gis glo bur gyi rgyal po byed pa'i lung bstan dang / gnang rtse nas kyi gsang ba'i lung
bstan du/ gtsang phyogs rgyal po padma'i ming can 'byung : sku tshe mthar phyin bdud dbang ma gyur na: zhes pa lhad bcug pa min na rin spungs pa'i sras padma dkar pos bod
spyi'i rgyal po byed par bshad pa sogs ni rten 'brel 'phyugs pas thog tu ma phebs la/ padma'i rgyal tshab mnga' ris paN chen dang rigs 'dzin legs ldan pa'i bla ma bka'
brgyud yongs 'dus kyi lung bstan du/'dzam gling shar lho'i phyogs mtshams su:bdud mo rno myur nag mo la: bu dgu skyes nas 'dzam gling 'joms:khyad par bod yul gangs can 'dir:ma
'ongs bzhi bcur

nye dus su:bdud sprul dgu dang de blon dgu:btsan mo phyi nang las byed dgu:bang 'phrin dbu gtso dmag dpon dgu:dgu dgu brgyad cu rtsa gcig gis:'gro kun kha lo thur du 'khrid:ces
pa'i dus rtags thog tu khel te/ rin spungs pa'i blon po zhig gis bsam 'grub rtse'i rdzong dpon gyi thog snar thang pa/ nor khyung pa/ brgya tsho ba sogs lho byang gi
dpon rigs mang po dang 'brel btags byas pa'i sde pa rong par 'bangs gyen log gis/ sde gzar lan snga phyi kha yar du byung ba'i mthar je 'phel du song ste/ gtsang stod rgyal
po'i lung gis dbus gtsang mtha' dag rim gyis chab 'og tu bcug pa'i mnga' thang gi dpal phun sum tshogs pa dag ji ltar nyi ma'i dkyil 'khor seng ge mo'i bu'i mgrin par
chud pa ltar/ mnga' 'bangs mtha' dag cig car du rang gir 'dzin pa'i byed po ni/ rtsod dus kyi 'khor los sgyur ba bstan 'dzin chos kyi rgyal po ste/ 'di nyid ni/ gter ston
dri med lhun po'i lung bstan las/ spyir yang mtha' dmag lan bdun mtha' ma la: badzra pA Ni'i sprul pa'i rgyal po zhig: bod khams dar cig bde la sbyor ba 'byung : zhes gsang
ba'i bdag po phyag na rdo rje mi'i srid pa'i zlos gar can yin par lung gis zin pas/ byang sems 'phags pa snying rje dang smon lam gyi dbang gis 'gro ba'i don du bsams
bzhin chos ldan rgyal por skye ba bzung bas phan bde'i 'od brgya phyogs bcur 'gyed pa ste/ gang zhig tha mal gyi skye bo rang nyams kyis spyod pa'i snang tshul gyi mun
pa mtha' dag rgyang du bsrings pa ni gor ma chag la/de yang byang phyogs hor sog gi rgyal khams na sde chen po grangs med pa yod pa'i ya gyal/ o rod tsho ba bzhir grags pa'i
nang tshan/ ho shod kyi dpon po ha na'i la jo mo a ha'i ha thun blangs par sras lnga byung ba'i gsum pa

rgyal po 'di nyid chu pho rta'i lo la 'khrungs/ mtshan tho rol pa'i hur btags so/ / dgung lo bcu gsum lon pa'i tshe/ mgo dkar gyi dmag khri phrag tsam gyi steng du/ dmag rnams
kyi sna drangs te mchongs pas pha rol gyi dpung tshogs mtha' dag 'jig brten phyi ma'i ltad mo dus gcig tu myong bar byas pa'i grags pas/ srin po'i rgyal po lang ka mgrin
bcu mi'i yul du rgyu ba'i 'gran zla gnyis pa byas so/ / de skabs yul phyogs de dag mtha' 'khob las kyang ches mtha' 'khob tu gyur pa kla klo'i rgyal khams lta bur gnas
pa las/ sog po'i yul gru gzhan dag tu/ thams cad mkhyen pa bsod nams rgya mtsho dang / gser gyi rgyal po mchod yon zung gcig la brten nas dam pa'i chos dar zhes pa'i chos
kyi ming tsam thos 'dzin gyi rgyan du gyur pas yid dga' spro dang bcas te phyogs der phyag btsal bas dpral ba skrangs pa tsam du gyur cing / bstan pa'i dbu brnyes pa ni/
lha tho ri gnyan shal la gnyan po gsang ba byung ba bzhin no/ / me rta dgung lo nyer lngar slebs pa'i tshe/ yum grongs pa'i rkyen gyis mkho dgu'i 'byor pa mtha' dag mchog
dman gyis skye bo rnams la sbyin par btang zhing / de yang tshe 'di'i snyan grags dang / rnam smin lan la re ba tsam ma yin par/ slob dpon zla grags kyis/ sbyin pa sbyin
bya len po gtong pos gtong zhes gsungs pa ltar/ 'khor gsum bden stong gi rtsis zin pa'i 'phags chen dam pa'i rnam thar ro/ / byang 'phags rnams ni gzhan don du 'gyur
tshe dmyal ba'i me 'obs kyang mtho ris kyi dga' ba'i tshal bzhin du 'jug par mdzad pa ni chos nyid de/ de skabs khar kha dang o rod phan tshun du g.yul rlabs po che bshams
pa'i 'khrug long gis/ srog gcod pa'i sdig pa'i las rngam po ches/ ngan song mu mtha' med pa'i nags klung stug por bskyur ba'i sbyor ba la brtson pa dag la dmigs pa med
pa'i snying rje chen po'i gzhan dbang

du gyur te/ khar kha o rod phan tshun du 'grul tsam yang byed mi nus pa'i skabs/ bdag gzhan brje ba'i snying stobs kyi go cha btsan po gyon te/ khar kha'i khrod du tsham tshom
med par byon nas/ gzhung dka' tshegs chung ngus bzlums par mdzad pa dge legs pa'i pha rol tu phyin pa lta bu'i rnam thar ro/ / stong 'khor chos rje dang khar kha'i rgyal
blon rnams yi rangs te/ da'i gu shri zhes cho lo byin/ slar rang yul du byon/ rje bsod nams rgya mtsho la o rod cig gis mdo sde gser 'od dam pa la phyag nas zhus pa'i
tshe/ gsung rab kyi ming dri ba gnang bar/ al tan ge ril zer zhus pas/ da nas mi lo nyi shu na khyod kyi yul du chos 'di dar bar 'gyur ro zhes lung bstan pa ltar/ gser 'od
dam pa sogs chos mang du sgyur ba'i sbyin bdag mdzad pa sogs bstan pa'i srol btod pa ni/ chos skyong ba'i rgyal po srong btsan sgam po gnyis pa sa 'dir 'ongs so zhes lha
rnams gleng ngo //sngar sog po tsho chen drug la gzhung dang chings yod pa rnams cha dkar rgyal pos bshig pa'i dus 'khrug la brten/ bros po 'ga' zhig khar kha'i khrod
du 'ongs par/ dpon po nang phan tshun rtsod pa'i rkyen gyis/ khar kha chog thu rang yul nas spyugs te mtsho khar 'ongs pa/ sdig can gyi yul du rin po che'i char bab pa'i
gtam rgyud ltar/ re zhig mnga' thang che bar byung bas/ nag po'i gdon gyis yid rnam par brlams pas/ bstan pa spyi dang khyad par rgyal ba btsong kha pa'i bstan pa la log
par 'khu ba'i bsam sbyor ngan pa nyams su bstar ba la brten/ rgyal po 'di nyid kyis bstan pa 'ba' zhig thugs su bcug pa'i/ rang yul nas dmag gi dpung tshogs dang chabs gcig
par bteg pa/ me glang zla ba dang por mtsho khar 'byor te/ stobs ldan gyi rgyal po rA ma Nas lang ka'i bdag po lnga pa'i lam du btang ba bzhin chog thu'i dmag

khri phrag bzhi dang bcas pa ming gi lhag mar btang / shar phyogs rgya mtsho'i mtha' tshun mnga' 'og tu bsdus te chos srid gnyis ldan gyi sgo nas mnga' 'bangs rnams bde bar
bskyangs/ rim gyis nyi ma dbus kyi rgyal khams su byon/ bsod nams kyi tshogs rgya cher spel ba'i dga' ston bsgrubs/ bod yul gyi rdo rje gdan ra sa 'phrul snang gi gtsug
lag khang du/ rgyal phran kun gyi cod pan du bgrod byed zung nye bar 'god pa'i ngal sor mdzad pa'i chos kyi rgyal po chen po'i mtshan dang las ka sogs mngon par blangs te/
phyir lam gdan sa chen po dga' ldan rnam par rgyal ba'i gling du phebs/ de dgongs nyer bdun yin na'ang / srod kyi dus rde'u phra mo tsam yang mthong ba'i mun pa shin tu
dkar ba byung bas/ bstan srid mtha' dag dkar 'jam du 'gyur ba'i rten 'brel 'grig de skabs bod dang bod chen po mtha' dag mnga' 'og tu chug pa'i mtshan ltas legs pa'ang 'ga'
zhig byung 'dug glang lo'i dgun thog mtsho kar phyir byon/ de yang bar khams su be ri don yod kyis/ kun mkhyen bu ram shing pa'i rjes su zhugs pa mtha' dag la nye bar
'tshe zhing / bon kho na spel ba la brten/ sa yos hor zla lnga pa'i nang du be ri'i thog tu dpung tshogs rnams bteg mnga' 'bangs phal cher blangs/ lcags 'brug zla ba bcu
gcig pa'i nyer lnga la/ be ri dpon po sogs mtha' btsan por bros pa rnams kyang / gang gis bsod nams kyi lcags kyu rnon pos/ khab len rdo ba dang lcags phye'i snang tshul
ltar khrims kyi do ra chen por yongs su bcug mi bde ba'i rtsa rkyen mtha' dag gnas nas dbyung / sa dge/ kar 'brug stag lung pa sogs kyi bla dpon khrims dong du tshud pa
rnams bton te rang gnas su bskyal/ 'jang rgyal po tshun chad kyi skye rgu rnams kyis nor gyi dpya khral phul zhing gus 'dud lhur blangs/ de nas dbus gtsang gi phyogs su dpung
gi

tshogs bshams par mngon du phyogs pa ni/ mnga' ris sku mched kyi gter lung du/khyad par gdug pa sbrul gyi lo shar dus:gnam rtags 'od dkar skya rengs yang yang shar:gza' skar
'khrug cing byang du hor sog g.yo:'ol kha'i phyogs su rkyen byas 'khrug:dbus gtsang sde 'khrug 'gro rnams nyam thag 'gyur:sa g.yos nad rims lo gsum lo nyes 'byung :lo dgu'i
bar du dbus gtsang dbu rur 'tshogs:khrag gi char pa lo bdun bar du 'bab:ces dang / yol mo sprul sku'i gter gsar du/yos kyi lo la ngal so byed:'brug gi lo la 'brug ltar
lding :sbrul la sbrul shun bzhin du 'thor: de phyir yos bu'i lo la long :zhes pa'i dus rtags dang mtshungs par dpung tshogs bye ba phrag brgya'i g.yul bshams te/ lho phyogs
gshin rje'i mthar thug pa tshun dbang du bsdus/ chu rta zla ba gnyis pa'i nyer lnga la/ bod shing sgo can yongs kyi rgyal blon rnams kyang nga rgyal gyi gdong pa smad
de gus 'dud lhur len gyi sbyor ba la nye bar zhugs/ chu shel gyi dbang po nag pas nya ba/ dus 'khor ba'i lo'i thog ma'i dus tshes nas bod chol ka gsum gyi rgyal por gyur
te/ bka' khrims kyi gdugs dkar po srid rtse'i bar du 'khor/ ris bral gyi grub pa'i mtha' rnams la gus 'dud lhur len gyi lhag pa'i bsam pa mnga' na'ang / kar srid rnams
kyi byed spyod ma mkhas par brten/ shar phyogs kong po'i yul tshun dpung shed kyi spyad/ gter ston 'ja' tshon pas rang gter du slob dpon chen po'i sprul par bstan yod ces
ngos bzung / rgya gar gyi rgyal po kho shing / bal yul yam bu'i rgyal po/ mnga' ris rgyal po sogs mtha'i rgyal po mang pos kyang / yul lugs kyi skyes mang du phul/ de yar
ratna'i bstan pa spyi lung du/'bri yi rwa co phag gi mjug ma can:gung gi tshang 'cha' sa yis zas za zhing :zhes pa'i 'og tu/dbus gtsang thams cad sku yi mnga' 'og

'du:de lta'i bstan pa mi lo drug cu 'byung :zhes pa 'bri gung pa dang phag gru'i bstan pa g.yag tsam las rwa co dang mjug ma lus pa'i tshod tsam gyi dus rtags dang gnas tshad
bstan no/ / de yang rgyal ba btsong kha pa chen po'i thugs rje'i bdud rtsi gang gi gsang ba gsum gyi za ma tog tu bltams pas chos srid mtha' dag gser gyi 'khor los sgyur
ba'i rgyal po'i dpal la 'gran pa 'di bzhin no/ / smras pa/dbyangs gsal sdeb kyis sra bar bcings pa'i lcags ri'i khor yug dbus na mngon mtho glegs bu'i rin cen rdul mang
brtsegs pa'i ba gam na//'gal ba'i khur mang gya gyu'i tshul spangs legs bshad khams kyi dwangs ma kun bsdus tshar du dngar ba'i deb ther ri dwags mig can ma//nyams 'gyur
'jo sgeg gar gyi rnam rol bcad lhug spel ma'i dbyangs bdun lhur len tshig don ma 'dres zur mig dbang gzhu ltar 'khyug cing //mngon brjod u dum wA ra'i 'phreng mdzes gtam
rgyud mgo skyes g.yon 'phyang ma 'di blo ldan brgya byin dag las gzhan gyi spyod yul min//ka raNDa ltar ya rabs mchog gi spyod tshul snod du ca co'i ngag spangs khungs
ldan lo rgyus dbus 'gyur ta la'i glegs bam ji bzhin rab gsal pa ri dzrA yi pusta ka//kha dog tshig don ma 'dres lang tsho rnam par bkra ba'i cha shas

yongs rdzogs snyan tshig bsil zer mdangs kyi tha gru kun khyab sgra 'dzin bdud rtsis pha rol shes ldan dga' ston che//ga dza lha bu'i dregs pa'i blun po legs bshad skyes las
ja chang btung ba 'ba' zhig don du gnyer phyir da lta'i dus kyi snang tshul 'di la ba glang spyod las gzhan mi brin//nga zhes stobs nor snyems pas 'gying yang shes ldan
rig pa'i nya gar gzhal tshe lci dang yang ba'i mtha' bral na ra'i dbus na g.yung por mthong bas ma dmad 'gro ba shin tu dkon//tsa ko ra yi lus 'degs blo yis shes bya'i mkha'
la bgrod tshe zha bo ji bzhin mthu dang bral yang ra gan gser gyi zol can 'ga' zhig gis//tsha zer la sogs grang dro'i 'jigs pa khyad bsad bsgrubs rnams gtan bde za bar
byed pa gor ma chag mod la lar 'di snang rnam dpyod tshul dang bral//dza Ta'i cod pan chos rgyal med dbon 'khon rigs rlangs sogs grags snyan 'a 'ud srid pa'i rtse mo kun
tu sha shi'i 'od 'dzin blo gsal tshogs rnams kyis//wa ler sgrog 'dod sems kyis bskul bas bsngags brjod rgyud mang glu blangs ya mtshan dpal gyis skabs gsum pa rnams sa
la blta phyir rgyu skar zol gyis lhags//ha cang sa chen skyong ba'i chos ldan rgyal po a shwattha yi ljon pa'i dbang po dar ba'i mchog/ha ri tsan dan dpung pa skyes kyi
dbus mtho a ga ru yi rgyal phran kun gyis zla bral ba//ha ri ka yi mgrin dbyangs khrims gnyis nga ros a mra'i yongs

'du mnga' 'bangs yongs kyi 'dab ma 'dzum//ha har bzhad pa'i phul byung dga' ston bzang pos a mri ta yi snying po'i zil dngar bla na med//srid zhi'i khams kyi lha lam yangs
pa'i ngos//rgyal dbang ye shes sgyu ma'i 'od dkar can//bsil ldan chu snod so sor shar ba las//bka' khrims dge ba'i bcu drug cha shas rdzogs//gang can kun gsal mdzes ma'i
bzhin ras la//thub bstan nam mkha'i sgron me'i spyan gyi dkyus//lung rtogs khyog pa'i snang mdzod lcags kyu yis//phan bde'i 'od dkar gzhon nu ring nas 'gugs//srong btsan
dge bcu'i legs lam zla tshes can//log spyod ra ri'i dri ma phyung ba'i 'od//grags snyan ral par spud tshe mgrin sngon can//sa bla'i ljongs su song zhes lha rnams gleng //yid
srubs kyis brlams sdig lta'i sems 'chang rigs//legs byas snang ba 'gog tshe khri srong lhas//thabs mkhas 'phrul gyis spel bas dge legs 'od//spur rgyal yangs pa'i sa la
kun tu 'bar//ral pa'i zur phud bla brer bres pa'i mkhar//thun mtshams lang tsho'i sde yis legs 'khyud pas//bdud sde'i rgyal mtshan nags kyi me khyer dag/

gangs ldan ra ba'i ngos las phyi rol brgal//ma rig stug por 'phyan byed dgra sde'i lhar//mngon par 'khon pa'i bdud rtsi bod yul zong //'thungs pas chos srid bdag po sa skya
pa//stobs ldan sgra gcan gnyis pa sa 'dir snang //rin cen bdun gyi 'dod rgur mnga' sgyur ba'i//sa dbang rgyal po'i go sar gnam gyi mthongs//sgo 'phar yangs pa'i spo nas
bum bzang gis//spyi bor dbang bskur sde srid phag mo gru//e ma sngon byon sa spyod lha rnams kyis//bod 'bangs 'dab brgya bzhad pa'i phan bde'i 'od//spros tshe nyin byed bdag
gis ci bya zhes//gnod sbyin phyogs kyi 'khrig pa'i khyim du bros//khrims gnyis srab kyis ma gcun rengs pa'i gnyar//drang thig 'dzam bu gser gyi 'khor lo yis//mnan tshe
ngan spyod skye bo'i bag yangs kun//bkres skom gdung bas mnar lus ji bzhin snyam//brnag nus las 'das pha rol rgol ba'i g.yul//rnam par bcom pa'i mgo 'phreng khrag gis brlan//lan
gcig min par gsher ba'i dmar 'od kyi//rgod ma kha de rgya mtsho'i mtha' ru yibs//

gser mngal stobs la rmugs 'dzin 'byor pa'i mdzod//gcig tu bsdus 'dra'i srid kun dge phyogs su//bsgyur bas rnam smin dkar po'i thigs pa 'bum//'dzag byed dam pa'i spyod tshul
rmad du byung //mthon po'i mnga' thang phun tshogs dpal 'byor kun//bkod pas khyad 'phags rnam dpyod dbyar rnga'i sgras//che ba'i rnam thar bzang po'i gtsug phud can//ya
rabs dga' ston rnam bkra'i gshog rlabs ngom//kye ma thos bsam bdud rtsi yal bor nas//ngan g.yo zang zing rnyogs pa'i bza' btung gis//lto ba khengs pa'i dregs ldan mthon po'i
khrir//'dzegs kyang tha ga pa dang khyad par ci//ya rabs tshal du rigs rus cho 'brang gi/yongs 'du'i ljon pa rgyas pa rmad byung yang //che ldan bya ba'i spyod tshul
mi shes na//gser skyogs snod du ngan skyugs blug dang mtshungs//mkhas dang grub pa'i skye bar khas 'che nas//'chad rtsod rtsom pa'i blo gros mthu dman na//gnod sbyin nor
la spyod pa tshe 'phos nas//dbul po'i khyim du skyes dang khyad par ci//mi 'dzad stobs 'byor gter la mnga' bsgyur yang //

'di phyi'i phun tshogs bsgrub pa'i rnam dpyod mig/longs tshe sa 'og gnas pa'i klu tshogs dang //srang la bteg tshe lci yang gang gis 'byed//khungs ldan lo rgyus mthong bar
rigs lam nas//'dren pa'i rnam 'byed shes rab mthu phra yang //dmus long gcig pur rgyu ba'i gom stabs bzhin//'gal 'du'i khur gyis lci ba'i glegs bam mang //lo rgyus gzhu la
drang po'i rgyud drangs nas//legs bshad 'dab ldan g.yo ba'i nyag phran can//mi shes rmongs pa'i snying la phog srid kyang //gzur gnas mkhas pas mthong tshe spro ba 'phel//mi
mjed zhing gi gangs ri'i spo la sde bzhi'i rtsal gsum yongs su rdzogs pa'i mtho ris rgyal po gdong lnga'i dbang //rim par byon la bsngags tshig swa sti'i sgra yi gdub
sil 'khrol bas ya rabs mdun sa'i kha rgyan spel legs 'di//shes bya'i rba klongs yid mtshor rol pa'i bande tshangs dbang sras mos bzhad pa'i 'dzum ldan legs bshad gter
mdzod kyis//mi bdag gsung gi ri bo man dha ra yis bskul ltar dpyad gsum dag pa'i 'chi med lus phra'i padmo bskrun//gangs can 'dzin ma'i dpyid kyi mngal khur las//blo gros
yal 'dab dar ba'i shes ldan rnams//ngo mtshar gtam gyi legs bshad skyes 'dod na//

deb ther dpyid kyi rgyal mo'i dbyangs 'di bsten//thub bstan kun gsal mdzes ma'i khor yug tu//rung mthun gos kyis thun mtshams zol bsten nas//nges gsang theg pa'i yang rtse
sngo skyes 'bras//yongs smin gang bu rgyas pa'i g.yur za ldem//de lta na yang nges pa lnga ldan gzugs//bshes gnyen dam pa'i A daRsha yi ngos//zlos gar bsgyur ba'i drin las
rig pa'i gnas//smra tshe dbyangs can dgyes pa'i 'dzum gyis bsu//lhag bsam rab dkar dri bral yid kyi mkhar//bstan bcos chu lha'i bu yi pusta kas//skye rgu'i nyon mongs 'du
ba 'khrugs pa'i nad//legs bshad chu klung dwangs pos drungs 'byin cing //'dzam bu'i lang tsho dar babs 'khri shing gis//nyer mtshon yangs pa'i nor 'dzin skyong ba kun//rtsub
'gyur dpal gyi rno ngar rab zhi nas//dge bcu'i khrims kyis rdzogs ldan 'bod par shog/phan bde'i gdugs dkar srid pa'i rtse mo'i bar//khor yug gcig tu khyab pa'i legs
pa'i lam//stobs bcu'i rtsal 'chang ring lugs snying po'i brgyud//'gro ba'i bsod nams zhing du 'bar gyur cig/ces gangs ris bskor ba'i ljongs su mchog gsum dam par gtan gyi
skyabs

su 'dzin cing / rnam 'dren zas gtsang sras po'i bstan pa rin po che la phud dud sogs bla na med par bkur ba'i sa la spyod pa'i mtho ris kyi rgyal blon rnams gtso bor brjod
pa'i deb ther rdzogs ldan gzhon nu'i dga' ston dpyid kyi rgyal mo'i glu dbyangs zhes bya ba 'di yang / stobs kyi dbang phyug bstan 'dzin chos kyi rgyal po'i bkas bskul bar
brten/ bka' chems bka' khol ma/ thugs rje chen po'i skor/ mkhas pa'i dbang po 'gos lo gzhon nu dpal dang / tshal pa'i deb ther sogs khungs thub kyi yig tshang rnams la
zhib mor dpyad/ mkhas rlom dregs ldan gyi khungs med blun tshig gi glegs bam rnams la dgag gzhag cung zad bgyis te/ snyigs dus kyi rgyal ba gnyis pa btsong kha pa'i bstan
la zhugs pas rgyu mtshan shes nas mi ldog pa'i dad pa thob kyang / 'thad ldan gyi grub pa'i mtha' rnams la chos spong gi sgrib pas ma sbags shing / bcu phrag gi rig pa'i
gnas la blo gros kyi 'jug pa cung zad shar ba'i za hor gyi rigs las lo rgyus smra ba'i btsun pa ngag dbang blo bzang rgya mtsho/ ming gzhan tshangs sras bzhad pa'i rdo rje
'jigs med go cha thub bstan lang tsho gsar pa'i sdes/ 'gro ba'i bla ma shAkya seng ge drag po zhes pa lcags sprel lor bltams nas lo nyis stong drug brgya dang nyag ma
gsum 'das pa/ 'phags pa'i yul du sUraya zhes pa gangs can gyi ljongs 'dir nyi mar grags shing / mahA tsi na'i rgyal khams su dbang thang dang bstun pa'i skad gu'i wu'i/ phyogs
'dir chu mo lug tu brjod pa'i glu dbyangs kyi zla ba'i phyogs snga ma'i rgyal ba dang po'i tshes la/ sman ljongs sa'i lte ba dga' ldan pho brang me tog mngon par bkra
ba'i lding khang du sbyar ba'i yi ge pa ni ngag dbang dge legs so// // mangga laM//

